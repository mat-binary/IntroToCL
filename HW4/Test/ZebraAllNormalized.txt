 شهردار تهران شب گذشته در برنامه زنده تلویزیونی «امروز تهران» حضور یافت و به ارائه توضیحاتی درباره حمل و نقل عمومی شهر، اتوبوس‌های brt، مترو، تبصره 13، افتتاح پروژه‌های عمرانی، آسفالت، برج میلاد، نظافت شهر تهران و... پرداخت. به گزارش سرویس «شهری» ایسنا، دکتر محمد باقر قالیباف که در برنامه زنده تلویزیونی «امروز تهران» حضور یافته بود، با اشاره به اینکه یکی از مهم‌ترین دغدغه‌های شهرداری بحث حمل و نقل عمومی است، اظهار کرد: اعتقاد داریم که اگر بخواهیم معضل ترافیک تهران را حل کنیم و به یک رفاه عمومی دست یابیم، مهم‌ترین راهکار توجه به موضوع حمل و نقل عمومی است. شهردار تهران افزود: روش های سلبی مثل زوج و فرد کردن و گسترش محدوده طرح ترافیک، اگر به عنوان یک فرصت برای دستیابی به تصمیمات جدی و اساسی باشد، در کوتاه مدت ممکن است موجب اثرات خوبی شود اما اگر به عنوان یک کار دراز مدت به آن‌ها نگاه شود و در پی تصمیمات سلبی به دنبال تصمیمات ایجابی نظیر گسترش حمل و نقل عمومی نباشیم، هر چه زمان سپری شود معضل ترافیک جدی تر می‌شود. وی با اشاره به تدابیر مقطعی اندیشیده شده برای آغاز به کار مدارس که با ماه مبارک رمضان نیز همزمان شده است، افزود: هماهنگی‌هایی برای ساماندهی سرویس مدارس انجام شده و معاونت حمل و نقل و ترافیک هم نرخ و چگونگی سرویس رسانی به مدارس را اعلام کرده است. قالیباف در ادامه با بیان اینکه توجه و گسترش حوزه اتوبوسرانی در دستور کار شهرداری است، افزود: اتوبوسرانی شهر تهران از دو جهت زیبنده این شهر نیست. اولا نوع اتوبوس‌هایی که استفاده می‌شود برای درون شهر مناسب نیستند و در کمتر جایی در دنیا از چنین اتوبوس‌هایی که معمولا ارتفاع زیادی از زمین دارند و یک کابین هستند و کولر مناسبی ندارند استفاده می‌شود و ثانیا در نوع بکارگیری اتوبوس‌ها مشکل داریم و در طول روز اتوبوس‌ها در کنترل ما نیستند به این معنا که صبح که از پایانه خارج می‌شوند، نوع خدمات رسانی به شهروندان در اختیار راننده و با توجه به وجدان کاری وی است. شهردار تهران افزود: البته من در همین جا از تمامی رانندگان اتوبوسرانی تقدیر و تشکر می‌کنم و اعلام می‌کنم ما نسبت به آن‌ها بی اعتماد نیستم و اعتقاد داریم تا زمانی که ما به راننده خدمات مناسب ارائه ندهیم و به تبع آن سرویس دهی مناسب به مسافر وجود نداشته باشد و وضعیت ایستگاه‌ها، بلیط و... مطلوب نباشد، شرایطی بوجود می‌آید که به هیچ وجه زیبنده نظام ما و مطابق با کرامات انسانی نیست. قالیباف با اشاره به اینکه در سیستم brt تمام تلاش‌ها بر این است که در شهر اولویت به حمل و نقل عمومی‌داده شود، گفت: بیشترین حجم معابر و سطح خودرویی شهر باید در اختیار اتوبوس‌ها قرار گیرد و همه برنامه‌های ترافیکی باید به نفع سیستم حمل و نقل عمومی طراحی و اجرا شوند که در مورد سیستم brt این موارد در نظر گرفته شده است. وی با تاکید بر اینکه هیچ کدام از ایستگاه‌های اتوبوس فعلی شرایط مناسبی ندارند، گفت: در مسیر brt پایانه شرق تا میدان آزادی در طول نزدیک به 27 کیلومتر تعداد 28 ایستگاه پیش بینی شده است که این ایستگاه‌ها که 60 متر طول و 3 متر عرض دارند هم‌اکنون ساخته شده و در صورت آمادگی و مناسب بودن شرایط ما این قابلیت را داریم که ظرف 15 روز تمامی این ایستگاه‌ها را در محل خود نصب کنیم. به گفته قالیباف از دیگر ویژگی‌های سیستم brt آن است که وقتی اتوبوس در ایستگاه توقف کرد، ظرف مدت 30 ثانیه کار سوار و پیاده شدن مسافران انجام می‌شود و در این سیستم همانند مترو و با استفاده از همان کارت‌های اعتباری مترو مسافران هزینه سفر خود را پرداخت می‌کنند. وی افزود: تابلوهای نمایشگر اطلاع رسانی نیز در ایستگاه‌های brt قرار دارند که مسافران را از زمان ورود اتوبوس به ایستگاه‌ها آگاه می سازند. شهردار تهران افزود: زمان زیادی برای پیاده و سوار شدن در اتوبوس‌ها هدر می رود و باید از تمام ظرفیت‌ها برای افزایش سرعت نقل و انتقال در سیستم حمل و نقل عمومی استفاده کرد. قالیباف با اشاره به اینکه تمامی مسافران چه از سمت شرق به غرب و چه از سمت غرب به شرق در سیستم brt در یک ایستگاه می ایستند و در واقع یک ایستگاه در وسط خط ویژه brt قرار می‌گیرد، اظهار کرد: تمامی اتوبوس‌های استاندارد brt چپ در هستند و این موضوع بر اساس اصول و تجاربی است که در دنیا متداول است. وی با اشاره به برخی اظهارات مبنی بر بدون مطالعه بودن پروژه brt اظهار کرد: مدت 9 ماه به طور دقیق بر روی پروژه brt مطالعه شده است و بیش از 2 هزار صفحه مطالعات شهرداری در حوزه brt موجود است. شهردار تهران افزود: البته brt کار جدیدی نیست که ما انجام داده باشیم و در بسیاری از کشورها سالیان سال است که این سیستم اجرا می‌شود. قالیباف ادامه داد: خرید اتوبوس‌های مخصوی این سیستم در اختیار ما نیست و وزارت کشور از طریق ستاد تبصره 13 اتوبوس‌های مورد نیاز ما را تامین می‌کند. وی افزود: حتما وزیر کشور تایید می‌کنند که حدود 3، 4 ماه قبل در مورد این موضوع صحبت کردیم و ایشان هم با پیگیری و جدیت قول مساعد دادند که اتوبوس‌های 2 کابین هم سطح زمین خریداری شوند که ان شا  الله تا پایان سال تعدادی از این اتوبوس‌ها به ناوگان حمل و نقل عمومی تهران اضافه می‌شود. شهردار تهران همچنین گفت: با یکی از شرکت‌های خودرو ساز داخلی که قابلیت‌های فنی را دارند که اتوبوس چپ در هم تولید کنند توافقاتی انجام شده است و بر اساسی قولی که به ما داده اند حداکثر ظرف 50 تا 60 روز آینده حداقل 300 دستگاه اتوبوس تحویل می‌دهند. وی افزود: در صورت تحویل اتوبوس‌های چپ در و با توجه به اینکه ایستگاه‌ها هم آماده است، کار انجام می‌شود تا در آینده اتوبوس‌های دو کابین هم تحویل داده شوند. شهردار تهران در بخش دیگری از سخنانش با اعلام اینکه همزمان با آغاز سال تحصیلی جدید به شهروندان تهرانی قول می‌دهم میزان اتوبوسی که در اختیارمان هست را تا حد امکان عملیاتی نگه داریم، گفت: طبیعتا بین 20 تا 25 درصد ناوگان اتوبوسرانی همیشه در تعمیرگاه، نگهداری، سرویس و... قرار دارد اما با توجه به آغاز سال تحصیلی جدید تلاش می‌کنیم که بیش از 80 درصد ظرفیت اتوبوسرانی را به حالت عملیاتی برای خدمت رسانی به شهروندان آماده نگه داریم. وی افزود: 80 درصد ناوگان اتوبوسرانی قریب 6 هزار اتوبوس می‌شود که ما در تهران ظرفیت 11 هزار اتوبوس در ناوگان حمل و نقل عمومی را داریم که هنوز این ظرفیت از طریق ستاد تبصره 13 به ما واگذار نشده است. شهردار تهران تصریح کرد: سهمیه شهرداری تهران از تبصره 13 در سال 85 به طور کامل واگذار نشد و در سال 86 هم تا این لحظه به طور کامل سهمیه واگذار نشده است. وی با اشاره به نبود شبکه حمل و نقل در شهر تهران افزود: مفهوم شبکه حمل و نقل به صورت عامیانه آن است که هر شهروندی از محل زندگی، کار و یا تحصیل خود خارج شد پس از طی حداکثر 350 متر به یکی از ایستگاه‌های حمل و نقل شهری برسد و در هر ایستگاه به طور مشخص دریابد که با چه وسیله ای و در چه زمانی و با چه قیمتی به مقصد خود می‌رسد. شهردار تهران در ادامه مباحث مربوط به حمل و نقل عمومی از مترو به عنوان ستون فقرات حمل و نقل شهری یاد کرد و گفت: در تمامی کلان شهرهای جهان هزاران کیلومتر مترو وجود دارد و این مکانیزم حمل و نقلی از اهمیت ویژه ای برخوردار است و ما نیز در تهران مترو را به عنوان مهم‌ترین وجه در حوزه حمل و نقل ریلی در نظر گرفته‌ایم. وی افزود: با صراحت می‌گویم که مهم‌ترین مشکل ما در بحث مترو نقدینگی است و دولت و مجلس محترم در حوزه حمل و نقل عمومی و توسعه مترو باید بیش از این به شهرداری کمک کنند. شهردار تهران تصریح کرد: با توجه به اینکه مسیر تهران - کرج مترو محسوب نمی‌شود ما در تهران کمتر از 50 کیلومتر مترو داریم و این بدان معنی است که ما در طول 25 سال تنها نزدیک به 50 کیلومتر مترو در تهران احداث کرده ایم. قالیباف تاکید کرد: به عنوان شهردار تهران به طور روشن و شفاف به مسئولان در همه رده‌ها در دولت و مجلس اعلام می‌کنم و به مردم شریف تهران نیز قول می‌دهم در صورت تامین اعتبارات و حل شدن مشکلات در طول یک دوره 5 ساله حداقل 75 کیلومتر مترو در تهران تحویل دهم. وی افزود: در صورت تخصیص واگن‌ها ظرفیت مسافربری مترو به 3 میلیون نفر خواهد رسید که این موضوع را ما در سال 84 هم به مجلس و هم دولت اعلام کردیم. شهردار تهران افزود: در آن زمان اعتبار lc باز نشد و امسال در تیر ماه این اعتبار گشایش یافت که احتمالا تا 16 ماه آینده دست ما را خواهد گرفت. قالیباف تصریح کرد: خط 4 مترو تهران با روند فعلی اعتبارات تا سال 90 به بهره برداری می‌رسد و تا پایان امسال از پیچ شمیران تا فردوسی و سال بعد مسیر میرداماد تا قلهک و تجریش افتتاح می‌شود. دکتر محمد باقر قالیباف در بخش دیگری از این گفتگوی زنده تلویزیونی در ارتباط با تاخیر در افتتاح طرح های عمرانی شهرداری گفت: کار عمرانی در تهران به صورت یک شیفیت و دو شیفت درحال انجام است و سرعت کارهای عمرانی قابل قبول است. وی افزود: پروژه‌های مهمی همچون تونل توحید در سطح شهر در حال انجام است که باید تلاش بیشتری برای سرعت بخشی داشته باشیم. وی به بازدید سر زده از تونل توحید اشاره کرد و گفت: در توحید هزارو 500 متر تونل در حال ایجاد است و سه جبهه کاری به شدت مشغول کار هستند و تکنولوژی‌های بکار گرفته شده تا مردم دچار مشکل نشوند. شهردار تهران تصریح کرد: در کنار پل تقاطع رسالت و مدرس، طی دو ماه گذشته پلی به عرض 13 متر ایجاد کردیم اما مردم چیزی را احساس نکردند و باید گفت سابقه ایجاد پل در کمتر از 3 ماه قابل تصور نبود. وی در خصوص افتتاح برج میلاد گفت: هیچ وقت بنا نبود برج میلاد 2 مهر افتتاح شود و حتی از مردم تهران عذرخواهی نیز کردم. این تایمر برای اتمام ساخت برج میلاد بوده و این به معنای افتتاح نیست. وی تاکید کرد: بارها در جمع خبرنگاران اعلام کرده ام که افتتاح برج میلاد در دهه فجر سال 86 برابر با 5 الی 6 ماه آینده است اما ساخت برج باید تا 2 مهر ماه پایان یابد. قالیباف افزود: در 5 الی 6 ماه آینده بنا داریم به دنبال نصب تاسیسات، آسانسور، پارکینیگ، نصب سیستم گرمایشی و سرمایشی و به طور کلی تجهیز برج باشیم و ما حدود 80 الی 85 روز تاخیر در ساخت برج داریم که بابت این امر از مردم عذر خواهی کرده ام. وی تصریح کرد: این برج در 10 سال گذشته که از سال 75 آغاز شده 47 درصد کارش انجام شده بود و در طول 24 ماه گذشته، بیش از 50 درصد آن انجام شده بنابراین حتما مردم ما قبول دارند که کار با سرعت در حال انجام است. وی در مورد تاخیر در این پروژه گفت: بخشی از تجهیزات ویژه برج باید حتما خارجی می بود اما به دلیل مشکلات سیاسی و برخوردهای غیرمنطقی که در زمان دفاع مقدس نیز برخی شرکتها و دولت‌های خارجی با ما داشتند برای آوردن این تجهیزات با مشکل مواجه شدیم. به عنوان مثال در خرید شیشه نمای این برج که شیشه خاصی است مبلغ بیشتری درخواست شده بود که برای ما امکان پذیر نبود و این امر باعث ایجاد تاخیر شد. وی تاکید کرد: مردم شهر تهران در 10 هفته آینده شاهد نصب شیشه برج که بخش اصلی این برج است نیز خواهند بود. بنابراین افتتاح برج به تاخیر نیافته است. شهردار تهران گفت: در بالای برج میلاد یکی از 3 رستوران گردان دنیا را خواهیم داشت که باید افتتاح شود همچنین آسانسورهای پرسرعت برج نیز باید نصب شود و سیستم گرمایش و سرمایش نصب شود و تاسیسان لازم تمامی پروژه برج باید نصب شود که با انجام تمامی این اقدامات به طور حتم در 22 بهمن ماه بخش مربوط به سالن همایش، مرکز تاسیسات، پارکینگ و خود برج را افتتاح خواهیم کرد و مردم می‌توانند برای بازدید مراجعه کنند. وی افزود: برخی گله می‌کنند که چرا برخی پروژه‌ها ناقص افتتاح می‌شود که باید گفت این‌جا شهر است و نمی‌توانیم راه را بر روی مردم ببندیم و انجام پروژه در شهر با خارج از شهر متفاوت است. وی تصریح کرد: همچنین امیدواریم در آینده ای بسیار نزدیک، بحث اوین - درکه افتتاح می‌شود همچنین بنا داریم پل b2 که از ایستگاه صادقیه به آزادی است، شنبه و قبل از آغاز سال تحصیلی جدید افتتاح کنیم تا راهی بهتر را برای شهروندانی که از کرج وارد می‌شوند و در تقاطع شیخ فضل الله دچار مشکل می‌شوند ایجاد کنیم. شهردار تهران افزود: فکر می‌کنم روند پروژه‌های عمرانی در تهران قابل قبول است اما در ارتباط با آسفالت قبول داریم و اگر جایی چاله وجود دارد در این‌جا از شهروندان عذرخواهی می‌کنم، گرچه هیچ وقت بنده نگفته ام که در شهر تهران کاری می‌کنم که چاله ای نباشد در واقع تازمانی که آسفالت هست چاله نیز وجود دارد. اما به مردم قول داده ایم که در صورت اعلام حتما موضع را ظرف 24 ساعت پیگیری می‌کنیم. وی افزود: اگر 137 طی 24 ساعت چاله ای را پرنکرد کوتاهی از همکاران بنده است که به طور حتم قابل پیگیری است. شهردار تهران ادامه داد: در حوزه روکش آسفالت طی 5 الی 6 ماه گذشته، بیش از یک میلیون و 800 هزار تن در شهر تهران آسفالت ریخته ایم که این امر در تاریخ شهر تهران بی سابقه بوده است. وی در ارتباط با دریچه‌های که در سطح شهر باز هستند گفت: عمده دریچه‌هایی که باز هستند مربوط به فاضلاب، برق، مخابرات هستند که هیچ کدام از این‌ها به شهرداری ارتباطی ندارد که در زمانیکه که شهرداری مشغول به آسفالت است باید از این دستگاه‌ها مراجعه و سطح دریچه‌ها را بالا بیاورند. قالیباف تاکید کرد: بارها به دستگاه‌ها اعلام کرده ایم که حداقل در مکانهایی که آسفالت شده، سطح دریچه‌ها را بالا ببرند و یا و به شهرداری اجازه بدهد این کار را انجام دهد و عنوان نکنند که در کار آنان دخالت می‌کنیم. وی افزود: از دستگاه‌های مختلف همچون مخابرات، برق و فاضلاب که زحمات بسیاری متحمل می‌شوند خواسته ایم، تیمی را در کنار 137 ایجاد کنند و یا درب دریچه‌ها را در اختیار شهرداری قرار دهند اما به دلیل نبود مدیریت شهری با مشکلاتی مواجه می‌شویم. شهردار تهران گفت: از دهه سوم مرداد ماه سیر نزولی در کیفیت نظافت در شهر تهران یعنی از 20 مرداد تا 20 شهریور کاملا محسوس بود در واقع فقط در حدود یک ماه وضعیت مناسبی در ارتباط با بخش نظافت شهر نداشتیم. وی گفت: دو دلیل در درون سازمان ما ایجاد شد که باعث بروز این مشکل شد که یکی از آن بحث خروج کارگران افغانی بود به گونه ای که یکباره در حدود 4 الی 5 هزار کارگز افغانی از سیستم شهرداری رفت و پیمانکاران مجبور شدند تا با کارگران ایرانی قرار داد منعقد کنند. همچنین بحث بنزین که به ما شوکی وارد کرد که از مردم زمان خواستم تا این مشکل را حل کنیم که این امر انجام شد. شهردار تهران افزود: از سوی دیگر هیچ وقت فکر نمی‌کردیم که بین 16 تا 20 درصد پرت مخزن داشته باشیم یعنی از هر 100 مخزن بین 16 تا 20 درصد یا بردند و یا شکستند و باعث کمبود این مخزن‌ها شد. وی گفت: مخزن را گذاشته ایم تا مردم در همان ساعت 9 شب زباله‌ها را داخل ان بریزند اما شهروندان احساس می‌کنند در هر زمانی می‌توانند زباله‌ها داخل مخزن بریزند. وی تاکید کرد: در حال حاضر کمبود مخزن نداریم اما در هر جایی که کمبود داریم مردم می‌توانند به 137 اطلاع بدهند چراکه 65 هزار مخزن پیش بینی کرده ایم که بیش از 50 هزار ان توزیع شده است. وی گفت: نظافت در حال حاضر قابل قبول است و باید گفت در روز هزار و 400 تماس در 137 داشتیم که این تماس‌ها در حال حاضر در ارتباط با نظافت به کمتر از 300 رسیده است. شهردار تهران با اشاره به اینکه ساماندهی فاضلاب شهری از وظایف شهرداری نیست گفت: در واقع بحث آبهای سطحی مربوط به شهرداری است در طول دو سال گذشته حجم زیادی از تونل‌ها را ایجاد کرده ایم ما باید در ارتباط با تونل‌های آبهای سطحی به مرز 500 کیلومتر برسیم که در حال حاضر از مرز 300 کیلومتر عبور کرده ایم و تا پایان سال آینده 100 درصد شبکه آبهای سطحی ما ایجاد خواهد شد. وی تاکید کرد: در زمستان امسال با آبگرفتگی کمتری مواجه خواهیم بود اما در ارتباط با فاضلاب، وزارت نیرو باید پاسخگو باشند. شهردار تهران در ارتباط با صدور سند برای ساکنین منطقه نواب گفت: تمامی کارهای این امر را انجام دادیم اما متوجه شده ایم که متراژ شهرداری با متراژ ثبت همخوانی ندارد که در ارتباط با این موضوع جلسه ای با رئیس قوه قضائیه برگزار شد. شهردار تهران اطمینان داد تا پایان امسال در حدود 4 هزار سند حداکثر از 3 ماه آینده به مردم واگذار خواهیم کرد. ﻿ معاون پرورشی و تربیت بدنی وزارت آموزش و پرورش در پاسخ به این که معاونت متبوع شما چه برنامه ویژه‌ای برای پیشگیری آسیب‌های اجتماعی دانش‌آموزان داشته و چرا هنوز آموزش و پرورش ما به گفته کارشناسان در آموزش مهارت‌های زندگی به دانش‌آموزان به عنوان مهم‌ترین اصل مطرح شده در پیشگیری از آسیب‌های اجتماعی بیش از نیم قرن از سایر کشورهای دنیا عقب‌تر است گفت: تهاجم فرهنگی، هدف دشمن است. به گزارش خبرنگار «آموزش و پرورش» خبرگزاری دانشجویان ایران (ایسنا)، سید مهدی امینی روز سه‌شنبه در نخستین نشست مطبوعاتی خود پس از حضور &amp; nbsp; 6 ماهه در این معاونت، با ایراد بیش از 45 دقیقه گزارش عملکرد به پرسش‌های خبرنگاران پاسخ گفت. 153 میلیارد تومان بودجه معاونت پرورشی و تربیت بدنی معاون پرورشی و تربیت بدنی آموزش و پرورش بودجه متمرکز معاونت پرورشی و تربیت بدنی در ستاد وزارتخانه را 42 میلیارد تومان خواند و با بیان این که 111 میلیارد تومان نیز بودجه استانی برای معاونت‌های پرورشی و تربیت بدنی استان‌ها در نظر گرفته شده است، افزود: از 42 میلیارد تومان بودجه متمرکز وزارتخانه برای این معاونت، 56 درصد معادل 25 میلیارد تومان نیز به استان‌ها تعلق خواهد گرفت که با این اوصاف، در مجموع معاونت پرورشی و تربیت بدنی، 153 میلیارد تومان در حوزه ستادی و استانی برای سال تحصیلی جدید بودجه دریافت کرده است که از این میزان 136 میلیارد تومان آن، استانی و 17 میلیارد تومان، ستادی و متمرکز است. معاون وزیر: هزار مربی پرورشی پذیرفته شده در آزمون استخدامی مشغول به کار هستند واکنش خبرنگاران: پس اعتراضات پذیرفته‌شدگان چیست؟ پاسخ معاون: انشا الله اعتبارات تامین شود، مشغول به کار می‌شوند! بلاتکلیفی پنج هزار پذیرفته شده آزمون استخدامی آموزش و پرورش در بخش مربی پرورشی یکی از اولین پرسش‌های مطرح شده بود که امینی این پرسش را این گونه پاسخ داد: آموزش و پرورش در سال گذشته آزمون استخدامی این افراد را برگزار کرد و مراحل گزینش آن نیز انجام شد و در سال 87 نیز همه سعی وزارت آموزش و پرورش بر این بود که بتواند نیازهایی که در قالب کسری اعتبارات به وجود آمده را از طریق مراجع قانونی برطرف کنند تا استخدام این افراد که در اولویت استخدام در آموزش و پرورش هستند، محقق شود. لایحه کسری اعتبارات بزودی تقدیم مجلس شورای اسلامی‌شود پذیرفته‌شدگان بخش مربی پرورشی در اولویت استخدام هستند معاون پرورشی و تربیت بدنی آموزش و پرورش افزود: در این راستا نیز مقرر شده که لایحه کسری اعتبارات بزودی تقدیم مجلس شورای اسلامی‌شود و با توجه به کار کارشناسی که در این زمینه در مجلس هم انجام شده، مساله کسری بودجه آموزش و پرورش حل خواهد شد. امینی با بیان این که پس از برطرف شدن مساله کسری بودجه، مساله نوع رابطه خدمتی این افراد و استخدام رسمی این افراد در آموزش و پرورش به جریان خواهد افتاد، اعلام کرد: پذیرفته‌شدگان استخدامی آموزش و پرورش در بخش امور پرورشی هم‌اکنون نیز شاغلند. این اظهارات معاون پرورشی و تربیت بدنی آموزش و پرورش با واکنش خبرنگاران تحت این عنوان که اما هنوز اعتراضات این افراد پابرجاست و هنوز هم استخدام آن‌ها محقق نشده است، مواجه شد که امینی با پس گرفتن حرف خود، گفت: با توجه به این که مشکل مالی آموزش و پرورش در حال حل شدن است، هر استخدامی که بخواهد در این وزارتخانه محقق شود، قطعا این افراد در اولویت خواهند بود. به گزارش ایسنا، وی با تاکید بر این که آنچه که به عنوان نوآوری در آموزش و پرورش باید اتفاق بیفتد، قطعا از حوزه پرورشی خواهد بود، خاطرنشان کرد: تمام ظرفیتهای اداری و استخدامی پذیرفته‌شدگان استخدامی آموزش و پرورش در بخش مربی پرورشی تامین شده و فقط مشکل اعتباری در حال حاضر وجود دارد که در آینده نزدیک خبرهای خوشی در این زمینه اعلام خواهد شد. این در حالیست که آموزش و پرورش قطعا به این افراد نیازمند است و اعتبارات مالی همه این برنامه‌ها نیز پایدار خواهد بود. آقای معاون برنامه شما برای پیشگیری از آسیب‌های اجتماعی دانش‌آموزان چیست؟ معاون وزیر: تهاجم فرهنگی، هدف دشمن است! امینی در ادامه در پاسخ به خبرنگار ایسنا که اساسا معاونت پرورشی و تربیت بدنی آموزش و پرورش چه برنامه ویژه‌ای برای پیشگیری آسیب‌های اجتماعی دانش‌آموزان اندیشیده و چرا هنوز آموزش و پرورش ما به گفته کارشناسان در آموزش مهارت‌های زندگی به دانش‌آموزان به عنوان مهم‌ترین اصل مطرح شده در پیشگیری از آسیب‌های اجتماعی بیش از نیم قرن از سایر کشورهای دنیا عقبتر است گفت: تهاجم فرهنگی، هدف دشمن است و این موضوع هم‌اکنون در استفاده از اینترنت و ماهواره و سایر وسایل ارتباط جمعی نیز قابل مشاهده است که در این راستا وظیفه امور تربیتی مدارس انجام مشاوره‌های امور تربیتی و تحصیلی، حول محورهای 14گانه اعم از باید و نبایدها و معروف و منکر با توجه به جنسیت دانش‌آموزان است. به این که هر دانش‌آموز 15 دقیقه درهفته مشاوره ببیند، راضی هستیم! یک ساعت مشاوره هفتگی برای هر چهار دانش‌آموز تعیین ساعت مشاوره سازگاری برای دانش‌آموزان هر مدرسه قطعا یک مربی پرورشی دارد وی تاکید کرد: مربیان پرورشی و تربیت بدنی حول محور ساعتها باید نسبت به انجام مشاوره تربیتی و بهداشت روان به دانش‌آموزان اقدام کنند که هم‌اکنون به ازای هر 96 دانش‌آموز یک مربی پرورشی و تربیتی فعالیت می‌کند و این آمار بسیار خوبی است که آقای وزیر به دنبال آن هستند. وی در این زمینه با این واکنش مواجه شد که اساسا شما که تاکنون نسبت به این آمار انتقاد داشتید و می‌فرمودید این آمار باید به یک مربی پرورشی به ازای 72 دانش‌آموز تغییر کند که در ادامه این گونه پاسخ گفت: این آمار را هنوز هم تایید می‌کنم، اما اگر همین آمار 96 نفر دانش‌آموز و یک مربی پرورشی را منهای مدارس غیرانتفاعی بکنیم قطعا عدد بزرگی بدست می‌آید؛ در عین حال باید از ظرفیتهای معلمان نیز در این زمینه بهره‌گیری شود. امینی در ادامه از تعیین شدن ساعت مشاوره سازگاری برای دانش‌آموزان خبر داد و با تاکید بر این که با انجام این مشاوره از بسیاری از ناهنجاری‌های رفتاری دانش‌آموزان پیشگیری خواهد شد، گفت: ایده آل ما برگزاری یک ساعت مشاوره به ازای هر سه نفر دانش‌آموز است که هم‌اکنون این رقم یک ساعت مشاوره به ازای هر 4 نفر دانش‌آموز است. وی با بیان این که هر نفر دانش‌آموز در هفته باید 20 دقیقه تحت مشاوره قرار گیرد، یادآورشد: ما به 15 دقیقه مشاوره در هفته برای هر دانش‌آموز توسط یک مربی موظف 24 ساعته نیز راضی هستیم. معاون وزیر آموزش و پرورش وظیفه مربی پرورشی را انجام کار مشاوره تحصیلی و تربیتی خواند و اعلام کرد: هر مدرسه قطعا یک مربی پرورشی دارد و اگر نداشت، شما موارد را گزارش کنید. تشکل سازمان یافته‌ای برای مواد مخدر در مدارس وجود ندارد بودجه 6 میلیارد تومانی برای پیشگیری از آسیب‌های اجتماعی دانش‌آموزان امینی همچنین در پاسخ به پرسش دیگر ایسنا که چرا آموزش و پرورش در عین حال که آمار دانش‌آموزان معتاد یا در معرض اعتیاد را همواره تکذیب می‌کند، خود اقدام اساسی در این زمینه تحت این بهانه که «ما اعتیاد دانش‌آموزی را موجه نمی‌دانیم، لذا آمار هم نمی‌گیریم» انجام نداده است؟ در مورد آمار دانش‌آموزان معتاد، بیان کرد: ما همواره گفته‌ایم که تشکل سازمان یافته‌ای برای مواد مخدر در مدارس وجود ندارد و در این راستا اداره کلی نیز برای این قضیه در نظر گرفته و اعتبار خوبی به آن اختصاص داده‌ایم، در عین حال که با ستاد مبارزه با مواد مخدر نیز در این زمینه همکاری صمیمانه داریم. وی در ادامه بر این که «دشمن» در زمینه اعتیاد دانش‌آموزی سرمایه‌گذاری کرده، تاکید کرد اما با واکنش خبرنگاران در این زمینه که شما چه سرمایه‌گذاری برای پیشگیری از محقق شدن دشمن اندیشیده‌اید، مواجه شد و گفت: ما آنچه در زمینه پیشگیری به خانواده‌ ها و دانش‌آموزان متذکر می‌شویم و در عین حال در این قضیه ناامید نیز نیستم، چرا که با نیروی انتظامی و ستاد مبارزه با مواد مخدر هماهنگیهای لازم را در این زمینه انجام داده‌ایم؛ آن‌گونه که ستاد مبارزه با مواد مخدر 5/2 میلیارد تومان برای پیشگیری از اعتیاد دانش‌آموزی به ما واگذار کرده و با بیش از 5/3 میلیارد تومانی که خود آموزش و پرورش برای این زمینه گذاشته در مجموع 6 میلیارد تومان برای آسیب‌های اجتماعی دانش‌آموزان پیش‌بینی شده است. در این زمینه خبرنگاران پرسشهای زیادی داشتند که از آن جمله تکلیف جزوات پیشگیری از اعتیاد و ایدز و مهارت‌های زندگی ویژه دانش‌آموزان بود که متاسفانه با توجه به این که نماینده روابط عمومی و فرد مسئول برنامه‌ریزی جلسه دائما پرسشهای خبرنگاران را قطع می‌کرد، پاسخ قطعی در این زمینه دریافت نشد. نمی‌خواهم از علی‌احمدی تعریف کنم، ولی هیچ وزیری تا این اندازه دنبال تامین بودجه آموزش و پرورش نبوده است 6 هزار میلیارد تومان کسری بودجه آموزش و پرورش در سال جاری معاون پرورشی و تربیت بدنی آموزش و پرورش در ادامه در پاسخ به این پرسش که اساسا چرا بحث کسری بودجه آموزش و پرورش از زمان ورود علی احمدی به این وزارتخانه به طور ویژه مطرح شد تا این که در این زمینه به بلاتکلیفی 5 هزار مربی پرورشی در انتظار استخدام برسیم، گفت: بودجه آموزش و پرورش برای سال جاری وقتی بسته شد که علی احمدی وزیر نبود، البته شما این‌ها را ننویسید چون نمی‌خواهم از علی احمدی تعریف باشد، اما من در سال‌های گذشته نیز با آموزش و پرورش آشنا بودم و ندیدم هیچ وقت وزیری این قدر وقت خود را صرف تامین بودجه آموزش و پرورش کرده باشد ندیده‌ام. البته با توجه به واکنش خبرنگاران نسبت به لزوم انتشار پاسخ پرسشها امینی در این زمینه از منتشر نشدن پاسخ خود صرفه‌نظر اما در عین حال اعلام کرد که آموزش و پرورش در سال تحصیلی جاری با 6 هزار میلیارد تومان کسری بودجه مواجه است و امیدواریم در سال 88 با نگاه ویژه‌ای این کمبودها برطرف شود. در مقطع راهنمایی و متوسطه در ساختار قامتی جوانان با یک بیماری پنهان مواجه‌ایم و خبرهای خوبی در این زمینه به دست نمی‌آید دنبال 4 ساعته شدن زمان ورزش در راهنمایی و متوسطه هستیم کمبود 11 هزار مربی ورزش در مدارس مربیان ورزش در پایه‌های اول، دوم و سوم ابتدایی، معلمان هستند امینی در ادامه به بحث ورزش دانش‌آموزی نیز اشاره کرد و با تاکید بر این که اگر بخواهیم در عرصه منطقه‌ای آسیایی و جهانی ورزش خود را نشان دهیم هیچ راه‌حلی نداریم جز این که به ورزش دانش‌آموزی و آموزشگاهی توجه کنیم، خاطرنشان کرد: ماده 117 قانون برنامه چهارم توسعه در دو بند «الف» و «ب» به بخش سخت‌افزاری و نرم‌افزاری دانش‌آموزی اشاره و آموزش و پرورش را مکلف کرده که به تامین سالنهای ورزش دانش‌آموزی توجه کند. وی در ادامه با اذعان به این که ما در مقطع راهنمایی و متوسطه در ساختار قامتی جوانان با یک بیماری پنهان مواجهیم، ادامه داد: یک جامعه 680 هزار نفری دانش‌آموز در زمینه ارزیابی ساختار قامتی در 10 شاخص مورد ارزیابی قرار گرفتند که این شاخصها نیز سر به جلو بودن، شانه نامتقارن داشتن، پشت گرد و پشت کج و پشت صاف بودن، کمر گود بودن، زانوی پرانتزی و ضربدری داشتن، داشتن کف پای صاف و شصت پای کج را شامل می‌شد. وی با تاکید بر این که ما در آموزش و پرورش به طب ورزشی توجه کرده‌ایم، اعلام کرد: بررسی ساختار قامتی دانش‌آموزان خبرهای خوبی به ما نمی‌دهد. امینی در عین حال از سه ساعته شدن ورزش دانش‌آموزی در مقطع راهنمایی طبق بند «الف» ماده 117 قانون برنامه چهارم توسعه خبر داد و عنوان کرد: دنبال این هستیم که در راهنمایی و متوسطه زمان ورزش 4 ساعت در هفته شود و طبق آن 2 ساعت به طب ورزشی و دو ساعت به ورزشهای تخصصی اختصاص داده شود که در این زمینه خبرهای خوبی نیز از سازمان تربیت بدنی دریافت خواهیم کرد. وی از کمبود 11 هزار مربی پرورشی نیز خبر داد و اعلام کرد: در این راستا از مربیان موجود به صورت حق‌التدریسی کمک می‌گیریم تا ضعف را برطرف کنیم. وی با بیان این که پایه‌های اول و دوم و سوم ابتدایی توسط معلمان خود ورزش داده می‌شوند و پایه‌های چهارم و پنجم با مربی ورزش تحت پوشش زنگ تربیت بدنی قرار می‌گیرند اعتبارات بخش ورزش دانش‌آموزی در سال تحصیلی جدید را بیش از 45 میلیارد تومان خواند. وی در پایان یادآورشد: امسال 18 هزار نفر در مسابقات کشوری تابستانی شرکت کردند. افزایش 25 درصدی مشارکت دانش‌آموزان در بهسازی فضاهای آموزشی و پرورشی کشور با مشارکت 97 هزار دانش‌آموز هشت و نیم &amp; nbsp; میلیارد تومان اعتبار برای فعالیت پایگاه‌های تابستانی دانش‌آموزان معاون پرورشی و تربیت بدنی آموزش و پرورش در ادامه از افزایش 25 درصدی مشارکت دانش‌آموزان در بهسازی فضاهای آموزشی و پرورشی کشور نسبت به سال گذشته نیز خبرداد و افزود: 14 هزار معلم و 10 هزار معلم در طرح هجرت یا طرح بهسازی فضاهای آموزشی و پرورشی با مشارکت 97 هزار دانش‌آموز شرکت کردند. وی اعلام کرد: در این راستا 64 میلیارد ریال بودجه متمرکز ستادی و 2 میلیارد تومان نیز بودجه استانی و در مجموع حدود 5/8 میلیارد تومان بودجه در تابستان سال جاری برای طرح پایگاههای تابستانی دانش‌آموزان در نظر گرفته شد و این در حالیست که سال گذشته این بودجه فقط 3/2 میلیارد تومان بود. امینی همچنین به شرکت بیش از 11 هزار دانش‌آموز در عمره دانش‌آموزی اشاره کرد و با تاکید بر این که در سفر این دانش‌آموزان به حج عمره حتی یک مورد مشکل اخلاقی، رفتاری یا هر گونه مشکل دیگر واقع نشد، از دو برابر کردن ظرفیت فعالیت‌های اردویی در سال تحصیلی جدید نیز خبر داد. انتخابات شوراهای دانش‌آموزی، اول آبان معاون آموزش و پرورش از تقویت همه‌جانبه شوراهای دانش‌آموزی به عنوان یکی از محورهای برنامه انسجام یافته معاونت پرورشی و تربیت بدنی آموزش و پرورش در سال تحصیلی جاری نیز یاد کرد و گفت: انتخابات سراسری شوراهای دانش‌آموزی کشور اول آبان ماه برگزار و تلاش می‌شود تا بیش از این که شوراهای دانش‌آموزی یک شکل صوری داشته باشند، نگاه اجرایی به آن‌ها وجود داشته باشد و دانش‌آموزان بتوانند از این طریق در اداره مدرسه کمک کنند. امینی در مورد جزئیات شرکت در شوراهای دانش‌آموزی گفت: در مدارس دارای 250 نفر دانش‌آموز به پایین پنج عضو برای شورای دانش‌آموزی، در مدارس دارای 250 تا 350 دانش‌آموز 7 عضو برای شورای دانش‌آموزی، در مدارس دارای 350 تا 550 دانش‌آموز 9 عضو و در مدارس بیش از 550 دانش‌آموز 11 تا 18 عضو برای شوراهای دانش‌آموزی انتخاب می‌شود که همه اعضاهای این شوراها نیز توسط خود دانش‌آموزان انتخاب می‌شوند که از شوراهای دانش‌آموزی نیز دعوت شده تا در 14 کارگروه تخصصی تشکیل شده بنا بر 14 محور تربیتی تبیین شده برای معاونت پرورشی و تربیت بدنی آموزش و پرورش اعم از تربیت دینی، اخلاقی، فرهنگی، هنری، اجتماعی، سیاسی، اقتصادی، زیستی، شغلی، تحصیلی، حقوقی، بهداشتی، تربیت بدنی و تربیت خانوادگی شرکت کنند. وی افزود: طبق مصوبه 442 شورای عالی انقلاب فرهنگی وزارت آموزش و پرورش مکلف است که تشکلهای دانش‌آموزی را ساماندهی کند و برگزاری انتخابات شوراهای دانش‌آموزی نیز در همین راستاست. بازنگری برنامه‌های عملیاتی معاونت پرورشی و تربیت بدنی در سال تحصیلی جاری به گزارش ایسنا، امینی همچنین با بیان این که سه ماموریت اصلی پرورش تربیتی، تامین سلامت و بخش تربیت بدنی دانش‌آموزان به این معاونت واگذار شده است، معاونت مذکور را در غالب پنج دفتر تخصصی اعم از مشاوره امور تربیتی و تحصیلی، گسترش فرهنگ نماز، قرآن و عترت، توسعه فعالیت‌های فرهنگی، هنری و اردویی، دفتر سلامت، پیشگیری از آسیب‌های اجتماعی و کاهش بلایای طبیعی و همچنین اداره کل تربیت بدنی، توصیف و اظهار کرد: در شش ماهه اول سال 87 انسجام ویژه‌ای در برنامه ماموریت دفاتر با نگاه بر چالش‌ها و چشم‌انداز 20 ساله کشور، تبیین و در این راستا 14 کارگروه تخصصی در ستاد وزارتخانه و 31 کارگروه استانی تشکیل شده است. امینی افزود: پنج برنامه با 28 فعالیت برای دفتر مشاوره تحصیلی، 26 برنامه و 25 فعالیت برای دفتر گسترش فرهنگ نماز، قرآن و عترت، 11 برنامه با 38 فعالیت برای دفتر فعالیت‌های اردویی و فرهنگی و هنری، شش برنامه با 14 فعالیت برای دفتر سلامت و پیشگیری از آسیب‌های اجتماعی و چهار برنامه و 11 فعالیت برای اداره کل تربیت بدنی در نظر گرفته شده است که هر کدام از این دفاتر نیز بودجه خاصی دریافت کرده‌اند. وی از بازنگری برنامه‌های عملیاتی معاونت پرورشی و تربیت بدنی در سال تحصیلی جاری نیز خبر داد و تاکید کرد: سال تحصیلی جاری سالی پر تلاطم از نظر تنوع در برنامه‌های معاونت پرورشی و تربیت بدنی است. و اما حاشیه‌های این نشست خبری... حاشیه‌های نخستین نشست مطبوعاتی معاون پرورشی و تربیت بدنی آموزش و پرورش پس از &amp; nbsp; 6 ماه حضور قطع جلسه به بهانه حضور پشت دوربین تلوزیون تحت عنوان «آنتراک» نشست مطبوعاتی معاون پرورشی و تربیت بدنی آموزش و پرورش پس از حضور &amp; nbsp; 6 ماهه در این معاونت صبح امروز در دفتر وی برگزار شد و این در حالی بود که این نشست مطبوعاتی که بیش از 45 دقیقه فقط مقدمه آن به طول کشید، در نیمه به بهانه حضور معاون پشت دوربین تلویزیون، تحت عنوان «آنتراک» قطع شد و حدود نیمی از خبرنگاران که پرسشهای متعددی را برای مطرح کردن در این نشست ترتیب داده بودند نیز، این جلسه را به عنوان اعتراض ترک کردند. اما حاشیه‌های این جلسه به این‌جا ختم نشد، زیرا از ابتدای مصاحبه مطبوعاتی یکی از اعتراضات به طولانی شدن پاسخ سوالات بود و بسیاری به این معترض بودند که با توجه به طولانی شدن این نشست مطبوعاتی سوالات زیادی در نظر گرفته شده که باید امکان پاسخگویی همه سوالات فراهم شود. در عین حال بسیاری از خبرنگاران نیز نسبت به دریافت نکردن پاسخ مشخص و قطعی سوالات خود معترض بودند. 
 حجت الاسلام والمسلمین سید محمد رضا غیاثی کرمانی گفت: علامه شعرانی (ره) یکه‌تاز مفسران بزرگ جهان اسلام است که ارائه نوآوری و آرا  تفسیری این عالم جلیل‌القدر می‌تواند پلی برای آشنایی با مبانی جدید تفسیر باشد. به گزارش خبرگزاری دانشجویان ایران (ایسنا)، غیاثی کرمانی در نشست تخصصی بزرگداشت علامه ابوالحسن شعرانی افزود: نوآوری این شخصیت در تفسیر مسائلی نظیر "حقوق مرد و زن"، "نفاق و منافقان"، "تصوف و صوفیه"، "مساله حیات و روح" و "جهان غیب" بیش‌تر به چشم می‌خورد. وی افزود: از آن‌جا که علوم قرآنی به عنوان علم پیشتاز برای فهم دقیق معارف قرآنی یک ضرورت است و غالب بزرگان بر دانستن و ضرورت آن تاکید ورزیده‌اند، علامه شعرانی نیز به این نیاز پاسخ گفته است. وی اظهار کرد: علامه شعرانی مفسری است که با جامعیت خویش و علم سرشار خود به تفسیر قرآن کریم پرداخته است. این عالم بزرگوار پرده از جمال بسیاری از آیات جمیل قرآن برداشته است و روش تفسیر خاصی ارائه داده است. غیاثی کرمانی در پایان بیان کرد: از آن‌جا که کلام هر انسانی، اعم از مکتوب و ملفوظ نمایان‌گر شخصیت اوست برای شناخت مقام والای علمی و قرآنی علامه شعرانی باید به مباحث تفسیری آن بزرگوار مراجعه کرد. در ادامه این نشست حجت‌الاسلام والمسلمین محمد کاظم رحمان ستایش گفت: علامه شعرانی به دلیل آشنایی با علوم و فنون گوناگون برخی از مسائل که برای علم حدیث چالش به شمار می‌رفت را حل کرد. او افزود: این عالم جلیل‌القدر در آثار خود با استناد به معیارهای اساسی هم‌چون مخالفت با قرآن، سنت، اجماع، عقل، اصول قطعی مذهبی، تاریخ، واقعیت، رکاکت معنا، به نقد احادیث بسیاری اقدام کرده است. وی با اشاره به این که علامه شعرانی اطلاعات و معلومات معقول و منقول خود را در خدمت حدیث‌پژوهی قرار داده بود، تصریح کرد: این شخصیت برجسته تشیع تمام تلاش خود را برای جلوگیری از تاثیرات منفی بر احادیث به کار برده است. رحمان ستایش در پایان بیان کرد: علامه شعرانی در حوزه علم حدیث و علم رجال صاحب نظریه بوده است و خدمات ایشان در تقویت و جلوگیری از تحریف احادیث را نمی‌توان دست کم شمرد. هم‌چنین حجت الاسلام والمسلمین علی ربانی گلپایگانی در سخنانی گفت: اندیشه و قلم علامه ابواحسن شعرانی چهره‌ای دینی و فرهنگی را ترسیم می‌کند. وی با اشاره به این که علامه شعرانی در رشته‌های مختلف علوم دینی اعم از معقول و منقول، مجتهد و صاحب نظر بوده است، افزود: وی در عین ذوفنون بودن، از دقت نظر در فهم و حل مشکلات علمی و قدرت بیان در تبیین مسائل دینی نیز برخوردار بوده است. او اظهار کرد: علامه شعرانی بر این نکته تکیه دارد که مباحث علمی را باید از آیات و روایات استخراج کرد و عقل مشربی ایشان نمایان‌گر این افکار و آرا  برتر است. ربانی گلپایگانی بیان کرد: نکات و مطالب عرفانی علامه شعرانی نکاتی است عقلی که علامه تمام سوال‌ها را با عقل می‌سنجد و در مواردی هم با شجاعت توقف می‌کند که نشانگر ویژگی عقلانیت قدسی و ایمان جامع علامه شعرانی است. در ادامه این نشست حجت الاسلام والمسلمین علی زمانی قمشه‌ای گفت: علامه شعرانی در برابری و تسلط بر علوم با شیخ بهایی هم سنگی دارد و گاهی از وی پیشی می‌گیرد. وی با اشاره به این که این عالم جلیل‌القدر در علومی مانند، فلکیات، نجوم، تقویم، فیزیک اجسام، و اخترشناسی نوآوری قابل توجهی دارد بیان کرد: قبله‌شناسی با استفاده از اسطرلاب سجزی از خدمات ماندگار علامه شعرانی است و با استفاده از عملیات ریاضی می‌توان به صحت و دقیق بودن قبله‌شناسی علامه پی‌برد. او اظهار کرد: علامه شعرانی به مراجعه به"زیج هندی" معتقد است. واقعه غدیر خم در ایام نوروز رخ داده است و روز عاشورا در دوشنبه سال 59 قمری واقع شده است. زمانی قمشه‌ای افزود: بین نظریه علامه شعرانی و نیوتن درباره اجرام چالش است. علامه شعرانی قانون گرانش عمومی را "قانون گرایش عمومی" می‌داند و اعتقاد دارد اجرام اتری و عنصری به طبع میل خود به سوی یکدیگر گرایش دارند؛ چرا که میل طبیعت آن‌ها بسان روح آن‌ها به شمار می‌رود و این روح است که آن‌ها را به هم نزدیک می‌کند. سمینار "اسلام و آینده و نسل جدید" 24 آذرماه از سوی موسسه آلیکا و با حضور سفیر و رایزن فرهنگی جمهوری اسلامی ایران در دهلی‌نو برگزار شد. به گزارش خبرگزاری دانشجویان ایران (ایسنا)، در ابتدای این سمینار، منتصر مهدی، دبیر موسسه آلیکا با ابراز خرسندی از حضور سفیر و رایزن فرهنگی ایران، گزارشی از فعالیت‌ها و برنامه‌های موسسه را برای رشد و شکوفایی جوانان و نوجوانان بیان کرد. مولانا عمیدالزمان از علمای برجسته اهل تسنن نیز با قدردانی از برگزارکنندگان همایش پیرامون اهمیت علم و دانش در اسلام سخنانی را ایراد کرد. پس از آن، مهندس سید مهدی نبی‌زاده، سفیر جمهوری اسلامی ایران در دهلی‌نو در سخنانی گفت: یکی از اهداف رسالت پیامبران الهی به ویژه پیامبر اسلام انسان‌سازی است. آنان تلاش کردند تا انسانی آزاد و آزاده پرورش دهند و جامعه‌ای همراه با قسط و عدل ایجاد کنند، کار مقدس انبیا  ساختن انسان‌هاست و این هدف اساسی در تمامی دستورات آنان به چشم می‌خورد. او افزود: خداوند در آیین اسلام که توسط پیامبر گرامی‌اش حضرت محمد (ص) که با کتاب قرآن همراه بود، محوریت را به علم و دانش داد و نزول آیه‌ی «اقرا... بیانگر اهمیت دادن اسلام به فراگیری علم و دانش است، خداوند مقام علم و دانشمندان را مقامی عالی قرار می‌دهد و در سوره الرحمن آمده است «الرحمن علم القرآن خلق الانسان علّمه البیان» بنابراین پیامبر (ص) یکی از اهداف رسالت خود را دعوت به فراگیری علم و آموزش تا پایان عمر مبارک‌شان می‌داند. نبی‌زاده در ادامه گفت: قرآن انسان را به تفکر و اندیشیدن درباره خود و شگفتی‌های خویش بر می‌انگیزد زیرا خودشناسی به خداشناسی منتهی می‌شود، دانشمندان علم تربیت اعتقاد دارند انسان به عنوان پیچیده‌ترین موجود در بین تمام موجودات جهان است و این موجود با ارزش به دست معلم سپرده شده است. وی افزود: خداوند برای ارشاد و راهنمایی بشر پیامبران را فرستاد و پیامبر گرامی اسلام فرمود اگر کسی را خداوند به دست تو هدایت کند ارزش آن از تمام آن چه خورشید بر آن می‌تابد برتر است و بنابراین پاداش علم را نشر و اشاعه آن می‌داند. نبی‌زاده در بخش دیگری از سخنان خود گفت: رسالت پیامبران سازندگی انسان‌هاست؛ در طول تاریخ وقتی مطالعه می‌کنیم می‌بینیم همه انبیا  از اقشار محروم و رنجیده برخواستند و توصیه آنان به انسان‌ها این است که با ارتباط با دیگران و پیروی از دستورات الهی بتوانند به رستگاری برسند. دکتر کریم نجفی، رایزن فرهنگی سفارت جمهوری اسلامی ایران در هند اظهار کرد: پس از مطالعه اهداف انجمن آموزشی آلیکا دریافتم که آینده خوبی برای دانشجویان ترسیم شده است. امیدوارم که این انجمن در خدمت به جامعه، توسعه و تقویت صلح، معنویت و ارزش‌های انسانی در میان نسل جوان موفق باشد. امروزه جهان شرایط سختی را می‌گذراند و شاهد خشونت و اعمال غیر انسانی است. به این لحاظ تلاش انجمن آلیکا قابل ستایش است، چرا که در شرایط کنونی لزوم آموزش برای توسعه و تقویت صلح و خوبی‌ها و تفاهم بیش از هر زمان احساس می‌شود‌. وی افزود: آموزش در اسلام همانند عبادت است و بر هر زن و مرد کسب آن واجب است. «طلب‌العلم فریضه علی کل مسلم و مسلمه» و نیز تاکید زیادی بر فراگیری علم شده و آن را به نور تشبیه کرده است. «العلم نورٌ یقذفه الله فی قلب من یشا »؛ در اسلام هیچ محدودیتی در کسب علم نیست و برای کسب آن دستور داده شده حتی به دورترین نقطه دنیا یعنی به چین سفر باید کرد. نجفی با اشاره به آیه "اطلبوالعلم ولو بالصّین"گفت: در اسلام نه تنها تاکید بر علم دین و معنویت شده بلکه به دیگر علوم نشری نیز سفارش اکید شده است؛ چنان که در حدیث آمده است: «العلم علمان علم الابدان و علم‌الادیان» بیش‌تر کلام پیامبر بزرگوار اسلام (ص) به علم ارتباط دارد. حتی اولین آیات نازل شده درباره علم است. «اِقْرَا بِسْمِ ربِّک‌الذَّی خَلَقَ اِقْرَا  وَ رَبَّکَ اْلاَکْرَم‌اَلَّذی عَلَّمَ بِالْقَلَم» بنابراین بزرگ‌ترین هدیه خداوند علم است و بدون علم و معرفت نمی‌توان وجود خداوند را درک کرد. در اسلام ارزش یک ساعت تفکر درست برابر با هفتاد سال عبادت تلقی شده است. «تَفَکُّرُ ساعَهٍ خَیْرٌ مِن عِبادَه سَبْعینَ سَنَه» و خداوند در امر آموزش به اهمیت قلم تاکید کرده است. «نَ والقلم وَ ما یَسْطرُوُن»، انسان بدون علم همانند کسی است که در جاده‌ای تاریک گام می‌نهد. رایزن فرهنگی کشورمان در هند در پایان گفت: باید به اصل نکته اشاره کنم که دانشجویان ستون‌های اصلی جامعه هستند؛ بنابراین آموزش صحیح و روش درست کسب علم برای آنان بسیار ضروری است و باید بر مبنای اصول و ارزش‌های اسلامی در مسیر درست به کسب علم بپردازند. منظور احمد یکی از شخصیت‌های برجسته علمی هند نیز در سخنانی به اهداف برنامه اشاره کرد و گفت: نکته قابل توجه در موضوع برنامه عنوان «آینده‌سازی» است که بسیار مهم است. متاسفانه در جامعه اسلامی هند بیش‌تر بر گذشته تاکید شده تا بر آینده و مسلمانان الگوی قابل ارائه و عملی برای برنامه‌ریزی آینده ندارند. بنابراین در حال حاضر شرایط جامعه اسلامی بسیار بد است. وی علاوه بر مسلمانان به جامعه هند اشاره کرد و گفت: در این برنامه ما بر روی آینده‌سازی تاکید داریم اما بخش آکادمیک در این زمینه نداریم در حالی که در کشورهای دیگر موضوع برنامه‌ریزی برای آینده در میان دروس دانشگاهی وجود دارد. احمد افزود: اسلام اولین دین است که به امر آموزش اهمیت داده است و مدارس دینی ثمره آن است. در حالی که امروزه نزدیک به 10 درصد دانش‌آموزان مسلمان در مدارس و 90 درصد در دانشگاه‌ها دنبال تحصیل هستند. هم‌چنین پروفسور سید شاهد مهدی، معاون شورای روابط فرهنگی هند (iccr) به جایگاه دانش در اسلام اشاره کرد و گفت: دین اسلام نمونه‌های بسیار خوبی در کسب علم و دانش ارائه داده است. وی بر حفظ ارزش‌ها و هویت فرهنگی و اجتماعی و دینی تاکید کرد و گفت: در این راستا باید به حفظ و گسترش زبان فارسی هم اهمیت داد. حجت الاسلام والمسلمین عقیل الغروی، رییس موسسه سفینه الهدایه و یکی از روحانیون برجسته شیعه نیز به عنوان رییس جلسه ضمن قدردانی از میهمانان گفت: باید بر این نکته اشاره کرد که نگاهی تازه به امر آموزش در اسلام باید داشت و پروژه‌ای درست باید تعریف کرد تا آموزه‌های اسلام در مسیر درست ارائه شود. وی نقش برنامه‌ریزی و مدیریت را در دست‌یابی دانش‌آموزان به علم و دانش را بسیار مهم دانست. در پایان مراسم هدایایی به جوانان و نوجوانان برتر رشته‌های مختلف فرهنگی و علمی و آموزشی اهدا  شد. به گزارش اداره کل روابط عمومی و اطلاع رسانی سازمان فرهنگ و ارتباطات اسلامی، در این سمینار حجت‌الاسلام والمسلمین سید عقیل الغروی، پروفسور سید شاهد مهدی، معاون شورای روابط فرهنگی هند (iccr)، پروفسور منظور احمد، استاد دانشگاه و رییس پیشین دانشگاه آگرا، مولانا عمیدالزمان، از شخصیت‌های علمی اهل تسنن، حجت الاسلام سید جلال حیدر و تنی چند از استادان، دانشجویان و شخصیت‌های برجسته شرکت داشتند. 
 ماده 69 قانون برنامه پنجم به موضوع بهره‌وری اشاره دارد. براساس این ماده قانونی، یک سوم از رشد اقتصادی کشور باید از طریق بهره‌وری تامین شود. در همین راستا مرکز ملی بهره‌وری به سازمان ملی بهره‌وری تبدیل شده تا وظایف قانونی خود را با دست باز به انجام برساند. به گزارش خبرگزاری دانشجویان ایران (ایسنا)، دکتر علی رضاییان، رییس سازمان ملی بهره‌وری در همین ارتباط با هفته نامه برنامه گفت‌وگویی انجام داده است. * در برنامه پنجم عنوان شده که تحقق بهره‌وری باید توسط دستگاه‌های اجرایی انجام بگیرد و پیشنهاد شده که دستگاه‌ها، باید برنامه خاص بهره‌وری خود را زیر ردیف‌های خود داشته باشند در این راستا برنامه مرکز ملی بهره‌وری چیست؟ - مرکز ملی بهره‌وری طبق قانون برنامه پنجم تبدیل به سازمان ملی بهره‌وری شده است. برای این سازمان، سه نقش راهبردی در نظر گرفته‌اند: هدایت، حمایت و نظارت بر جریان بهره‌وری در کل کشور. یعنی مسئول افزایش بهره‌وری خود دستگاه‌ها هستند. کاری که سازمان ملی بهره‌وری انجام می‌دهد این است که بر برنامه بهره‌وری هدایت، حمایت و نظارت می‌کند یعنی در واقع همین طور که قانون دستگاه‌ها را موظف کرده باید آن‌ها برنامه ارتقای بهره‌وری خود را ارائه دهند و ما این برنامه‌ها را تلفیق می‌کنیم تا بتوانیم برنامه جامع بهره‌وری کل کشور را تنظیم کنیم و نواقص احتمالی را در تعامل با دستگاه‌ها برطرف کنیم و بر تحقق برنامه آن‌ها تا پایان دوره نظارت کنیم. * در این راستا چه ابزاری در اختیار سازمان ملی بهره‌وری گذاشته شده است؟ - در ماده 69 قانون برنامه پنجم ضمن اینکه با تبدیل مرکز ملی بهره‌وری به سازمان موافقت شده، پیش‌بینی شده که تا 3 درصد از بودجه دستگاه‌ها در خزانه نگهداری شود تا در صورتی که برنامه بهره‌وری‌شان تایید شد به آن‌ها پرداخت شود. البته مسئولیت تایید آن به عهده معاونت گذاشته شده ولی سازمان به عنوان بازوی تخصصی معاونت، برنامه‌های بهره‌وری دستگاه‌ها را می‌گیرد و بعد از تایید معاونت برنامه‌ریزی و نظارت راهبردی، دستگاه‌ها می‌توانند از 3 درصد بودجه خودشان در این راستا استفاده کنند. * با توجه به اینکه در ضوابط مالی بودجه 1390 عنوان شده که سهم بهره‌وری از رشد اقتصادی به میزان یک سوم تا پایان برنامه پنجم خواهد رسید آیا سازمان ملی بهره‌وری می‌تواند با ابزارهای در اختیار خود به تحقق این امر کمک کند؟ - خود دستگاه‌ها هستند که مسئول افزایش بهره‌وری هستند. وظیفه ما هدایت، نظارت و کمک به جریان بهره‌وری است تا بتوان از 8 درصد رشد اقتصادی 3 درصد سهم بهره‌وری را محقق کرد. *آیا دستورالعمل خاصی برای نظارت در زمینه بهره‌وری توسط سازمان ملی بهره‌وری ارائه می‌شود؟ - ما آیین‌نامه‌هایی را تدوین و طی مکاتبه‌ای با دستگاه‌ها از آن‌ها خواستیم تا برنامه‌های بهره‌وری خود را در قالب آیین‌نامه یادشده ارائه دهند تا با تلفیق مجموع آن‌ها، برنامه‌ جامع بهره‌وری را تدوین و ارائه کنیم. بهره‌وری موضوعی نیست که تنها یک سازمان متولی آن باشد بهره‌وری یک موضوع فراگیر در کل سازمان‌ها است اعم از اینکه کارهای خدماتی، کشاورزی، صنعتی و انرژی انجام دهند بهره‌وری به هر سطح اعم از دولتی، خصوصی، سازمانی و فردی ربط پیدا می‌کند. همه باید تلاش مضاعف داشته باشند تا بتوانیم یک تغییر و تحول بنیادی ایجاد کنیم. از دیدگاه سازمان ملی بهره‌وری نقطه عطف و هدف دستگاه‌های دولتی هستند که بخش عمده‌ای از اقتصاد کشور بر پایه فعالیت‌های آن‌ها است. در این زمینه به دنبال این هستیم که الگوهایی را تعریف کنیم که دستگاه‌ها بتوانند فعالیت‌های خود را در زمینه آموزشی، ترویجی و چگونگی مطالعه به صورت بهره‌ورانه و کارآمدتری انجام دهند. ما در این زمینه، مدل‌سازی و الگوسازی می‌کنیم تا کار آن‌ها را در چارچوب آنچه که در قالب ماده 69 قانون برنامه پنجم تعریف شده در دستیابی به یک سوم رشد اقتصادی تسهیل کنیم. در واقع ما از یک جایگاه اجرایی وارد نمی‌شویم بلکه از یک جایگاه نظارتی و هدایت‌کننده وارد می‌شویم. خوشبختانه کمیته بهره‌وری برخی از این دستگاه‌ها فعال است و موضوع‌های آموزشی، ترویجی و اصلاح فرآیندها را دنبال می‌کنند اما این موضوع باید تعمیم پیدا کند و زمانی ما به بهره‌وری می‌رسیم که این کار به صورت فراگیر انجام شود. اگر یک استان از بین 32 استان یا استان‌های محدودی این کار را انجام دهند باطبع نتیجه مطلوبی عاید ما نمی‌شود. در نتیجه وظیفه سازمان در این است که این موضوع‌ها را به خوبی تعریف کند، الگو و آموزش ارائه دهد و از ذینفعان به عنوان دستگاه‌ها و استان‌ها توقع همکاری می‌رود. * بازوهای نظارتی سازمان کدامند؟ - چون بحث بهره‌وری شامل تمام دستگاه‌ها می‌شود، بنابراین ما از انجمن‌ها و نهادهای مردمی که در این حوزه فعالیت می‌کنند استفاده می‌کنیم. یکی از کارهایی که سازمان انجام می‌دهد تعیین آیین‌نامه‌ای است که بتوانیم دستگاه‌ها را رتبه‌بندی کنیم که اگر نیاز به آموزش هست که کار ترویجی انجام دهند از طریق این نهادها این کار انجام شود. * بهره‌وری بخش خصوصی هم در این مقوله می‌گنجد؟ - سازمان ملی بهره‌وری علاوه بر بخش دولتی موظف است که بخش خصوصی را هم فعال کند. آن‌ها چون انگیزه دارند که کارهای خود را با صرفه‌تر انجام دهند، به‌طور معمول داوطلب‌ترند که از روش‌های بهره‌وری استفاده کنند. کاری که سازمان می‌تواند در ارتباط با آن‌ها انجام دهد بیشتر جنبه حمایتی دارد. *در حال حاضر تمام دستگاه‌های اجرایی برای برنامه پنجم یک سری بسته‌های اجرایی تهیه کرده‌اند. سازمان ملی بهره‌وری هم بسته اجرایی تهیه کرده است؟ - ما در حال حاضر سند جامع بهره‌وری سازمان را تنظیم و اسناد راهبردی را تهیه می‌کنیم تا بدانیم در آینده به چه سمتی حرکت می‌کنیم. * موارد مهم این سند کدامند؟ - هر دستگاهی باید برای خود چشم‌اندازی داشته باشد. در قبل که این‌جا مرکز بوده نمی‌توانست وارد فعالیت‌های آموزشی شود حال که این مرکز تبدیل به سازمان شده به‌طور طبیعی در شرح وظایف خود آموزش را هم می‌تواند بگنجاند. بنابراین برنامه‌های ترویجی آموزش از طریق نشریه‌ها باید فرهنگ بهره‌وری را توسعه دهد و اینکه ما چه سازوکارهایی می‌توانیم ارائه دهیم مهم است. یکی از روش‌هایی که می‌تواند بهره‌وری را با هم هماهنگ کند، تشکیل یک شبکه است. با تشکیل کمیته‌های بهره‌وری استانی می‌توانیم آن‌ها را به صورت یک شبکه درآوریم که بتوانیم تبادل تجربه و نظر داشته باشیم. ما برنامه‌ جامع بهره‌وری کشور را هم داریم که در حال شکل‌گیری است. در خیلی از کشورهای پیشرفته رشد اقتصادی به واسطه سرمایه‌گذاری بیشتر در منابع انسانی یا به کارگیری منابع سرمایه‌ای محقق نمی‌شود بلکه آن چه که 50 درصد رشد اقتصادی این کشورها را ضمانت می‌کند تغییر در فرآیند انجام کار و در نحوه به کارگیری عوامل تولید است که ما در سازمان ملی بهره‌وری چنین موضوعی را هدف‌گیری کرده‌ایم و به عنوان رسالت سازمان خود مطرح کرده‌ایم که طی تعاملی که با سازمان‌ها و دستگاه‌ها پیدا می‌کنیم در قالب بخش‌های آموزشی، پژوهشی و تخصصی در زمینه‌ فعالیت دستگاه‌ها و سازمان‌ها فعال می‌شویم و به واسطه آن‌ها بهره‌وری را پیاده کنیم. در کنار این موضوع، مهم‌ترین عاملی که می‌تواند زمینه رشد بهره‌وری را به وجود بیاورد واگذاری بسیاری از فعالیت‌های اقتصادی است. هر چه این واگذاری به‌طور مطلوب‌تر به بخش خصوصی انجام پذیرد موضوع بهره‌وری را بهتر می‌توانیم در فعالیت‌های اقتصادی کشور جلو ببریم. به فرض در بخش خصوصی بهترین شاخص و عامل بهره‌وری، رقابت است قدر مسلم اگر در یک فضای رقابتی منابع مصرفی منجر به خروجی‌های باارزشی نشود که هم قیمت مناسب داشته باشند و هم رضایت مشتری را در پی داشته باشند به‌طور مسلم آن شرکت از بازار محو خواهد شد. ما باید به دنبال این باشیم که بستر مناسبی را فراهم کنیم که شرکت‌های خصوصی امکان فعالیت بیشتر داشته باشند و دولت این امکان را داشته باشد که بخش مهمی از فعالیت‌ها را به بخش خصوصی واگذار کند وخود ناظر و کنترل‌کننده باشد. * در واقع بهره‌وری پیوند ناگسستنی با خصوصی‌سازی دارد؟ - بله، در واقع واگذاری فعالیت‌ها به بخش خصوصی بهترین راه بهره‌وری است. * به غیر از خصوصی‌سازی از دیگر مظاهر بهره‌وری به چه مواردی می‌توان اشاره کرد؟ - خصوصی‌سازی یکی از راه‌های افزایش بهره‌وری است ولی تنها راه نیست. دولت وظایف حاکمیتی خود را باید به صورت کارا و اثربخش ارائه دهد. ممکن است در جایی اثربخشی بیشتر ملاک باشد و کارآیی چندان ملاک عمل نباشد. بنابراین وظایفی که به عهده دولت است باید به صورت اثربخشی انجام پذیرد. جاهایی هست که می‌توانیم در عین صرفه‌جویی خدمت ارائه ‌دهیم. ولی در واقع کارایی شرایطی را می‌طلبد که اثربخشی آن شرایط را حایز نیست. این دو با هم در تضادند و هنر مدیریت این است که این دو را با هم به تعادل برساند. چون کارآیی بدین معنا است که کارها در کوتاه‌ترین زمان با کمترین هزینه و با حفظ کیفیت انجام شود. در صورتی که در اثربخشی باید کارها تنوع داشته باشند، بنابراین باید تعادلی بین این دو امر ایجاد شود. * فعالیت‌هایی که منابع زیادی می‌طلبد و منفعت عام دارند چگونه در بحث بهره‌وری گنجانده می‌شوند؟ - بهره‌وری جمع کارآیی و اثربخشی است در جایی شما باید هزینه کنید تا خدمات را به‌طور اثربخشی برای همه فراهم کنید. در جایی هم شما می‌توانید هم کارا و هم اثربخش باشید. هنر مدیریت ایجاد تعادل بین این دو مفهوم است. * با توجه به اینکه بخش عمده‌ای از مصارف دستگاه‌های دولتی و خصوصی صرف انرژی می‌شود در زمینه اصلاح و بهینه‌سازی فرآیندهای انرژی برنامه‌ای در دست اجرا دارید؟ - تلاش ما این است که در تمام ابعاد اعم از انرژی، خدمات و تولید، جریان بهره‌وری را هدایت و نظارت کنیم. هر چند دستگاه‌هایی به‌طور اختصاصی روی یک بعد متمرکز هستند. مثل سازمان استاندارد صنعتی که متمرکز بر صنعت هستند ولی ما در تمام ابعاد اعم از خدمات و تولید کمیته‌های مختلفی تشکیل می‌دهیم که در زمینه بهره‌وری سبز، انرژی، تولید و خدمات بتوانیم بهره‌وری را متبلور کنیم. انرژی به عنوان یک منبع تمام شدنی و صاحب ‌قیمت برای ما اهمیت دارد. آمارهای موجود بیان‌کننده این است که مصرف انرژی در کشور بهینه نیست دلیل این است که قیمت‌گذاری انرژی در سطح مطلوب و درستی نبوده است. اگر قیمت‌گذاری واقعی ادامه پیدا کند تقاضای لازم برای اصلاح فرآیندها در جهت استفاده بهینه از انرژی ایجاد خواهد شد، یعنی افراد به دنبال راهکارهایی خواهند بود که بتوانند قبض پایان ماه خود را درصدی یا ضریبی کاهش دهند. ما کمیته‌های مختلف را در بخش‌های مختلف باید شناسایی کنیم تا بتوانیم در جهت استفاده بهینه از انرژی کمک کنیم. سازمان بهره‌وری آسیایی هم یکی از نهادهای است که به شدت صرفه‌جویی در استفاده از انرژی را دنبال می‌کند و سمینارها و فعالیت‌های آموزشی متعددی حول محور انرژی برگزار می‌کند که اگر این دانش به سازمان‌ها و دستگاه‌ها منتقل شود تحول بزرگی در این بخش رخ خواهد داد. * آیا تمهیدهای اندیشیده شده که درصد رشد بهره‌وری از کل تولید ناخالص داخلی در بودجه‌های سنواتی مورد سنجش قرار بگیرد؟ - شاخص کلی که ما در تمام فعالیت‌ها دنبال می‌کنیم بحث داده به ستانده است و آن چه که دنبال می‌کنیم این است که بتوانیم در ازای بودجه‌هایی که به دستگاه‌ها و سازمان‌ها تخصیص می‌دهیم بحث هم کارآیی و اثربخشی را دنبال کنیم. البته در بخش دولتی برای هر یک از فعالیت‌هایی که به عنوان ماموریت دستگاه‌ها مطرح می‌شود اثربخشی به مراتب مهم‌تر است. لازمه‌اش این است که شاخص‌هایی از قبل پیش‌بینی شود و در چارچوب این شاخص‌ها به‌طور سالانه حداقل یک بار در سال، دستگاه‌ها مورد سنجش واقع شوند و مشخص شود که براساس آن شاخص آیا این دستگاه نسبت به سال گذشته پیشرفت کرده یا نه. این امر اگر مورد سنجش قرار بگیرد در قالب بودجه سنواتی هم می‌توانیم مشخص کنیم که آیا بودجه تخصیص یافته به‌طور بهره‌ورانه و کارآمد مورد استفاده قرار گرفته یا نه. یعنی شاخص‌ها کارنامه آماری سالانه ما را تشکیل خواهند داد که براساس آن می‌توانیم مشخص کنیم کدام دستگاه‌ها در جایگاه برتری قرار دارند و کدام سازمان‌ها بهینه‌تر عمل کرده‌اند و یا کدام دستگاه‌ها به وظایف خود به درستی عمل نکرده‌اند و برنامه‌هایی که ما براساس ماده 69 قانون برنامه پنجم مشخص کرده‌ایم در همان راستا شکل می‌گیرد. بدین نحو که اگر منابعی را به عنوان بودجه دستگاه‌ها اختصاص می‌دهیم با فرض بر این که با نرخ واقعی آن‌ها را ثابت نگه می‌داریم آیا دستگاه‌ها پیشرفتی را در بهره‌گیری از این منابع تجربه می‌کنند یا نه. به واسطه شاخص باید این موضوع بررسی شود و مشخص شود که کدام دستگاه‌ها کار بهینه‌تری انجام می‌دهند. * سازمان ملی بهره‌وری که در برنامه پنجم قرار شده نقش محوری ایفا کند آیا می‌تواند با امکان‌های موجود اهداف عنوان شده در برنامه را محقق کند یا موارد دیگری باید لحاظ شود. در واقع سهم و نقش سازمان ملی بهره‌وری چه می‌تواند باشد؟ - من باید تاکید کنم که سازمان ملی بهره‌وری مسئول ارتقا نیست، بلکه تنها این امر را تسهیل می‌کند. این دستگاه‌ها هستند که بودجه و امکان‌ها و افراد متخصص در حوزه کاری خود دارند که باید بهره‌وری‌شان را افزایش دهند. نقش ما تنها کمک و تسهیل کار است که آن‌ها بتوانند هدفی را که در نظر گرفته شده محقق کنند. الان از شاخص سنتی بهره‌وری که نسبت خروجی‌ها به ورودی‌ها است استفاده می‌شود و باید این امر مورد سنجش قرار ‌گیردکه آیا این سازمان چشم‌اندازی برای خود ترسیم کرده، راهبردهایش در جهت تحقق چشم‌انداز بوده یا نه و... ما تلاش می‌کنیم که به دستگاه‌ها کمک کنیم نگرش جامع به بهره‌وری داشته باشند. طبیعی است هر چه بهره‌وری افزایش یابد تورم و بیکاری کاهش می‌یابد و سود افزایش می‌یابد و خلق ثروت ایجاد می‌شود و زندگی کاری کارکنان بهبود می‌یابد. اگر جایگاه ماده 69 را در رشد اقتصادی این‌گونه ترسیم کنیم ممکن است در نگاه اول تصور شود که دو سوم رشد اقتصادی وظیفه تمام سازمان‌ها، دستگاه‌ها و بخش‌های اقتصادی است و یک سوم باقی‌مانده به بهره‌وری مربوط می‌شود. آیا سازمان بهره‌وری می‌تواند یک نقش تسهیل‌گر داشته باشد. اگر قرار باشد کل یک سوم رشد اقتصادی را به تنهایی دنبال کند و ابعادش را خود اجرا کند باید یک سازمان عریض و طویل ایجاد شود در صورتی که ما باید بهره‌وری را از خود سازمان شروع کنیم یعنی با کمترین و زبده‌ترین نیروها با توانمندی‌هایی که در این نیروها جای می‌دهیم حرکت بهره‌وری کشور را هدایت کنیم و از وجود سازمان‌ها و دستگاه‌ها بهره ببریم و افراد کلیدی را داشته باشیم تا آن‌ها این فعالیت‌ها را هدایت کنند. بهره‌وری در وجود هر یک از افراد می‌تواند باشد. آموزش و توسعه و تحول باید در تک تک افراد به وجود بیاید که خودشان مرتب این موضوع را دنبال کنند. ما اگر در تک تک افراد و بنگاه‌ها این موضوع را نهادینه کنیم آن موقع است که می‌توانیم تحول بزرگی ایجاد کنیم. ﻿ به گزارش خبرگزاری دانشجویان ایران (ایسنا) این اقدام‌ها در راستای ماده 180 قانون برنامه پنجم توسعه و به منظور تحقق سیاست‌های کلی و حصول به اهداف سند چشم‌انداز و همچنین به منظور استفاده متوازن از امکانات کشور، توزیع عادلانه، رفع تبعیض، ارتقای سطح مناطق توسعه‌یافته و تحقق پیشرفت و عدالت صورت می‌گیرد. معاون بودجه معاونت برنامه‌ریزی و نظارت راهبردی رییس‌جمهور با بیان این مطالب، اجرای احکام برنامه پنجم در بخش سلامت را نیز یکی از مهم‌ترین شاخص‌های لایحه بودجه 90 اعلام کرد. رحیم ممبینی به اصلی‌ترین ویژگی‌های لایحه بودجه سال 1390 کل کشور، اعتبارات عمومی امور مختلف، مهم‌ترین طرح‌های عمرانی سال آینده اشاره داشته است که در ادامه می‌خوانید. * مهم‌ترین ویژگی‌ها و محورهای مورد تاکید دولت در بودجه سال 1390 کل کشور شامل چه مواردی می‌شود؟ - به‌طور ویژه در لایحه بودجه سال 1390، تلاش کرده‌ایم، مصارف هزینه‌ای کنترل شده باشد. این امر با توجه به حکم قانون برنامه پنجم توسعه، مبنی بر اینکه تا پایان برنامه، تراز عملیاتی باید به عدد صفر برسد، در نظر گرفته شده است. به همین منظور سعی شده، مصارف هزینه‌ای را کنترل کرده و به آن نگاهی انقباضی داشته باشیم؛ ضمن اینکه به بخش‌هایی از بودجه (مانند بیمه درمان، بیمه اجتماعی، حوزه فرهنگ، علم و فناوری و سایر وظایف حاکمیتی) توجه بیشتری شده و اعتبارات در این بخش‌ها افزایش یافته است. از سوی دیگر با توجه به شرایط موجود و نیاز کشور به رونق اقتصادی به موضوع تولید و اشتغال هم توجه خاصی شده و اعتبارات عمرانی به صورت انبساطی منظور شده است و از طریق بسترسازی برای استفاده از ظرفیت‌های مالی داخلی و خارجی اقدام‌های خوبی صورت گرفته است که از جمله می‌توان به تقویت توان مالی بانک‌های دولتی و غیردولتی اشاره کرد که اقدام‌های لازم برای بانک‌های غیردولتی در بودجه 1389 آغاز شده بود و برای بانک‌های دولتی نیز تمهیدات لازم در بودجه 1390 پیش‌بینی شد. در تدوین بودجه‌های سنواتی برای نیل به اهداف یادشده در سیاست‌های ابلاغی مقام معظم رهبری (مدظله‌العالی) باید علاوه بر توجه به منابع عمومی، توجه لازم برای بالفعل کردن ظرفیت‌های مالی (داخلی و خارجی) نیز بشود که این موضوع در بودجه 1389 و لایحه سال 1390 به خوبی مشهود است. ما در صنعت، کشاورزی و سایر حوزه‌های مهم اقتصادی سرمایه‌گذاری‌هایی انجام داده‌ایم که اغلب به صورت بالقوه است؛ این ظرفیت‌ها باید به بالفعل تبدیل شود (عملیاتی شود). دولت و مجلس باید با همدلی و همراهی هم این رسالت مهم را برای کشور تعقیب کنند تا انشا ‌الله به هدف‌گذاری‌های سیاست‌های ابلاغی رهبری معظم انقلاب اسلامی برسیم. نکته‌ای که در این بین باید به آن توجه کرد این است که در لایحه بودجه سال آینده، اعتبارات هزینه‌ای از 11. 8 درصد رشد برخوردار بوده، اما اعتبارات عمرانی حدود 50 درصد رشد داشته است. اقدام دیگر در این ارتباط توجه به درآمدهای دولت از جمله درآمدهای مالیاتی است که سعی شده بستر وصول این درآمدها فراهم شود. به همین منظور اقدام‌هایی مانند مکانیزه‌کردن فعالیت‌های سازمان امور مالیاتی که از مدت‌ها پیش آغاز شده بود، تجهیز گمرک کشور به دستگاه‌های «ایکس- ری» و ورود بخش خصوصی به گمرک در حوزه امور تصدی‌گری، ‌ مکانیزه‌کردن فعالیت‌های سازمان ثبت اسناد و املاک و سازمان ثبت احوال و اختصاص اعتباری با عنوان کمک‌های فنی- اعتباری به بعضی از این بخش‌ها صورت گرفته است. این اقدام‌ها کمک می‌کند که بستر مناسبی برای تحقق درآمدهای خود داشته باشیم و ظرفیت بالقوه‌ای که برای کسب درآمدها داریم به بالفعل تبدیل شود. یکی دیگر از ویژگی‌های مهم بودجه سال آینده، توجه به ظرفیت‌های مالی و تولید است. به عبارت دیگر، به غیر از بودجه‌های عمرانی موجود، از تسهیلات و ظرفیت‌های بخش‌هایی مانند بیمه و بانک بهره خواهیم برد. برای این منظور باید این دو بخش (بیمه و بانک) تقویت شوند. این تمهیدات همگی به منظور اعطای تسهیلات بهتر توسط بانک‌ها انجام می‌شود. توجه به تولید در بخش کشاورزی، صنعت و معدن از دیگر خصیصه‌های بودجه 1390 به شمار می‌آید. در این خصوص اعتباراتی از منابع عمومی برای بخش دولتی و وظایف حاکمیتی، پیش‌بینی شده است. همچنین اعتبارات کمک‌های فنی و اعتباری نسبت به سال 1389 در بخش‌های کشاورزی، آب و صنعت چند برابر شده تا زمینه حضور بخش خصوصی و غیردولتی در حوزه صنعت و کشاورزی تقویت شود. ویژگی دیگر لایحه بودجه سال 1390 کل کشور که باید به آن اشاره کرد، توجه به مباحث علم و فناوری به خصوص در حوزه فناوری‌های نوین و حوزه فرهنگ بوده است. در حوزه فرهنگ، همانگونه که از سال گذشته، برنامه‌هایی آغاز شده بود، در سال1390 نیز این فعالیت‌ها تقویت شده و برای نخستین‌بار اعتبارات ویژه‌ای برای ترویج فرهنگ زیارت و تامین زیرساخت‌های مربوط به مسائل رفاهی زوار، پیش‌بینی شده است. یکی دیگر از خصیصه‌های مهم لایحه بودجه سال آینده که در راستای قانون برنامه پنجم توسعه، صورت گرفته، توجه به تعادل بخشی مناطق و توازن منطقه‌ای است. در این ارتباط، برای نخستین بار و در جهت توجه بیشتر به روستاهای کشور، اعتباری (حدود 40 هزار میلیارد ریال) در بودجه استان‌ها و ردیف‌های متمرکز با عنوان تعادل‌بخشی، توازن منطقه‌ای و ارتقای شاخص‌های روستایی پیش‌بینی شده تا اگر مناطق از نظر شاخص‌ توسعه، زیر متوسط هستند، بتوانیم این مناطق را به متوسط شاخص توسعه برسانیم. این اقدام‌ها در راستای ماده 180 قانون برنامه پنجم توسعه و به منظور تحقق سیاست‌های کلی و حصول به اهداف سند چشم‌انداز و همچنین به منظور استفاده متوازن از امکانات کشور، توزیع عادلانه، رفع تبعیض، ارتقای سطح مناطق توسعه‌یافته و تحقق پیشرفت و عدالت صورت می‌گیرد. * اعتبارات لایحه بودجه سال 1390 را به تفکیک امور مختلف و همچنین میزان رشد آن‌ها بیان کنید؟ - مجموع اعتبارات بودجه عمومی در لایحه سال آینده 1620 هزار میلیارد ریال تعیین شده که در مقایسه با مبلغ حدود1180 هزار میلیارد ریال بودجه عمومی سال 1389 از 37. 3 درصد رشد برخوردار است. در این بین، اعتبار مربوط به امور عمومی برای سال 1390، حدود 83 هزار میلیارد ریال پیش‌بینی شده است که در مقایسه با اعتبار 74 هزار میلیارد ریالی سال 1389، رشد 11. 29 درصدی را نشان می‌دهد. اعتبار امور دفاعی نیز با 19. 6 درصد رشد از 106 هزار میلیارد ریال در سال 1389 به 127 هزار میلیارد ریال در سال 1390 رسیده است. همچنین مجموع اعتبارات امور اجتماعی در سال آینده، 658 هزار میلیارد ریال پیش‌بینی شده که این رقم در سال 1389 حدود 523 هزار میلیارد ریال بوده است و نشان از 25. 95 درصد رشد در سال آینده دارد. اعتبار امور اقتصادی نیز با 38. 06 درصد رشد از 403 هزار میلیارد ریال در سال 1389 به 557 هزار میلیارد ریال در سال 1390 رسیده است. * با توجه به ضرورت اتمام پروژه‌های نیمه تمام، در سال 1390 چه پیش‌بینی برای شروع طرح‌های جدید عمرانی داشته‌اید و چه اقدام‌هایی را در دست اجرا دارید؟ - در بخشنامه بودجه سال 1390، موضوعی با عنوان ساماندهی طرح‌های عمرانی مطرح شد، که براساس آن، طرح‌هایی که پیش از سال 1378 آغاز شده‌اند یا طرح‌هایی که سه سال متوالی تکرار و سال خاتمه آن‌ها 1389 اعلام شده، (به‌طور متوسط 12 سال ساخت یک طرح به تاخیر افتاده است) مشخص و به‌طور جداگانه بررسی شوند. بعد از بررسی این طرح‌ها و با توجه به بررسی‌هایی که روی سایر طرح‌ها (به خصوص در حوزه سلامت و آموزش) انجام گرفت، به این نتیجه رسیدیم که امکان پایان یافتن تمام طرح‌های بیمارستانی و آموزشی در قالب مصوبه‌های سفرهای استانی، حداکثر تا چهار سال آینده وجود دارد. به همین منظور برای طرح‌های وزارت مسکن و شهرسازی و طرح‌های وزارت بهداشت و درمان، جدا از طرح‌های جدید آن‌ها، اعتباری پیش‌بینی کردیم که با استمرار آن در سال‌های بعد بتوانیم طی چهار سال، تمام طرح‌های بیمارستانی و آموزشی را به بهره‌برداری برسانیم. پیش‌بینی ما این است که با این اقدام حدود 4500 تخت بیمارستانی به بهره‌برداری برسد. البته این نکته را باید متذکر شوم که هم‌اکنون حداکثر 55 درصد تخت‌های بیمارستانی موجود کشور، اشغال هستند که توزیع مناسبی به حساب نمی‌آید؛ وزارت بهداشت باید به نحوی برنامه‌ریزی کند که اعتبارات عمرانی به سمت تخت‌هایی با اولویت‌بندی بیمارستان‌ها و متناسب با پراکندگی آن‌ها در سراسر کشور، سوق داده شود. به‌طور کلی از حدود 2 هزار و 600 طرح موجود، تا پایان امسال حدود 244 طرح خاتمه می‌یابد. و علاوه بر باقیمانده طرح‌های ادامه‌دار، تعدادی نیز طرح جدید در سال آینده به آن‌ها اضافه می‌شود که اعتبارات طرح‌های اضافه شده در قالب افزایش اعتبارات عمرانی پیش‌بینی می‌شود. نکته مهم این است که طرح‌های عمرانی جدید برای شروع، باید از دو شرط اساسی برخوردار باشند که این دو شرط عبارت‌اند از: 1- داشتن مصوبه سفرهای استانی 2- مصوبه کارگروه ماده 32 برنامه چهارم توسعه یا ماده 215 برنامه پنجم، به عبارت دیگر، سال آینده طرح‌هایی آغاز می‌شوند که واجد این دو شرط اساسی باشند. * با توجه به اینکه یکی از ویژگی‌های اصلی لایحه بودجه 1390، اجرای احکام برنامه پنجم توسعه در بخش سلامت است، لطفاً در خصوص پیش‌بینی‌های این لایحه برای بخش مزبور، توضیح‌های بیان فرمایید. - در قانون برنامه پنجم برای ارتقای شاخص‌های سلامت، احکام خوبی پیش‌بینی شده که با اجرای این احکام و طراحی سازوکارهای مربوط به آن، به‌طور قطع وضعیت سلامت کشور طی سال‌های برنامه ارتقا پیدا خواهد کرد. اجرای حکم تمام وقت بودن پزشکانی که در بیمارستان‌های دولتی مشغول به خدمت هستند، یکی از مهم‌ترین احکام این بخش به شمار می‌آید. برای اجرایی‌شدن این حکم، به‌طور خاص حدود 400 میلیارد تومان اعتبار منظور شده است. به‌طور کلی اعتبارات عمرانی بخش سلامت، اعم از اعتبارات ملی و استانی از رقم 890 میلیارد تومان در سال 1389 در لایحه بودجه سال 1390 به یک هزار و 140 میلیارد تومان افزایش پیدا کرده است. از دیگر موارد این بخش باید به پیش‌بینی حدود 110 هزار میلیارد تومان اعتبار برای استخدام 23 هزار پرستار در سال 1390، تامین هزینه راه‌اندازی تخت بیمارستان‌هایی که به بهره‌برداری رسیده‌اند با پیش‌بینی 20 میلیارد تومان اعتبار، راه‌اندازی شبکه‌های بهداشتی جدید با حدود 27 میلیارد تومان اعتبار، راه‌اندازی پایگاه‌های اورژانس جدید با پیش‌بینی حدود 14 میلیارد تومان اعتبار و اعتباری حدود 40 میلیارد تومان به منظور خودکفایی در زمینه ساخت دارو و تجهیزات با تکنولوژی نانو، اشاره کرد. همچنین برای استمرار بخشیدن به حکم قانون بودجه سال 1389 مبنی بر نحوه پرداخت حقوق کارکنان قراردادی بخش سلامت از طریق خزانه (همانند کارکنان رسمی و پیمانی)، 106 میلیارد تومان اعتبار پیش‌بینی شده است. اعتبارات دیگری نیز به‌طور خاص در این بخش، پیش‌بینی شده است که برخی از آن‌ها عبارت‌اند از: اختصاص اعتبار برای واکسن‌های مهم و حیاتی، افزایش اعتبار کمک به مصدومان ناشی از تصادف‌های غیرترافیکی، حمایت از بیماران دیابتی نوع یک و 2، کاشت حلزون گوش، بانک خون و بند ناف، بیماران روانی، بیماران سوختگی، اعزام پزشکان به مناطق کمتر توسعه‌یافته، پیش‌بینی اعتبارات ویژه برای دانشگاه‌های برتر دانشگاه‌های علوم پزشکی برای نخستین بار و در نهایت پیش‌بینی اعتبار برای دانشگاه‌های برتر در حوزه علوم و فناوری و حوزه بهداشت. به‌طور کلی، مجموع اعتبارات بخش سلامت (به غیر از اعتبارات استانی، بیمه‌ای و سایر اعتباراتی که به صورت غیرمستقیم به این بخش داده می‌شود) در سال 1390، حدود 60 هزار میلیارد ریال پیش‌بینی شده است. * نحوه زمان‌بندی بررسی لایحه بودجه 90 در مجلس شورای اسلامی به چه صورت خواهد بود و چه موضوع‌هایی در کمیسیون‌های تخصصی بیشتر مورد تاکید قرار گرفته است؟ امیدواریم تا پایان سال 1389، بودجه مصوب 1390 را در اختیار داشته باشیم تا بتوانیم از نخستین ماه سال جدید، اعتبارات را با بودجه 1390 پرداخت کنیم. از موضوع‌های مهم و قابل توجه که دولت و مجلس بر آن تاکید بیشتری خواهند داشت موضوع‌هایی مانند اعتبارات هدفمندسازی یارانه‌ها، استفاده از ظرفیت‌های مالی حساب ذخیره ارزی، استفاده از صندوق توسعه ملی به صورت ریالی در بخش‌های کشاورزی، آب و صنایع کوچک تبدیلی با توجه به مصارف ریالی این بخش‌هاست. 
 به گزارش خبرنگار سیاسی ایسنا، ‌ محمدی در ابتدای این مناظره سوم خرداد را روز حماسه‌ ملی عنوان و اظهار کرد: دوم خرداد نیز یک حماسه است؛ همانطور که رهبر انقلاب اشاره کردند یک حماسه ملی بوده است. هنگامی که دوم خرداد در کنار سوم خرداد می‌آید نشان می‌دهد که هنگامی که مردم به صحنه آمده‌اند و به سرمایه‌ اجتماعی بها داده شده و جمهور مردم تصمیم‌گیرنده بوده حماسه‌هایی خلق شده است. این فعال دانشجویی به توضیح تاریخچه‌ جنبش دانشجویی از سال 1313 به بعد پرداخت و گفت: در همان دوران با وجود گذشت پنج سال از تاسیس دانشگاه، شاهد حرکت‌های خودجوش دانشجویی علیه حکومت بودیم. فضای دانشگاه در آن سالها به گونه‌ای بود که تلاش می‌کردند وارد دوران تجدد شوند. در این دوره الگوبرداری بدون بومی‌سازی از فرآیندهای خارج از کشور انجام می‌شد. پس از کودتا و سقوط دولت ملی هنگامی که مجددا استبداد بازگشت، فعالیت‌ها در راستای بازگشت به خویشتن در کل کشور رخ داد. در همان دوران بود که انجمن‌های اسلامی به صورت متکثر در دانشگاه‌ها شکل گرفت. نمونه‌ آن را می‌توان زمانی مشاهده کرد که در خفقان سال 42 برای اولین بار انجمن‌های اسلامی با امام دیدار کردند. وی خاطرنشان کرد: در آن دوران جنبش دانشجویی بدنه‌ اجتماعی و نخبه تلاش می‌کردند در جهت نیل به حکومت متناسب با شان ایرانی بسترسازی‌های لازم را انجام دهند. امام (ره) در این بین ایمان مذهبی و رادیکالیسم جمعی را تشکیل دادند که همه در مقابل طاغوت ایستادند که این فرآیند منجر به انقلاب اسلامی‌شد. انقلاب اسلامی با الگوبرداری و بومی‌سازی‌ها و حضور مرجعیت با نگاه به اسلام شکل گرفت و جمهوری مطرح شد که در نهایت انقلاب اسلامی در این کشور حاکم شد. محمدی خاطرنشان کرد: اگر امروز می‌بینید که دانشجویان عکس شهید بهشتی، ‌شریعتی، امام (ره) و رهبر را بالای سر خود می‌گذارند یعنی اینکه مبدا  هویتی‌شان انقلاب است. مردم با تشکیل انقلاب اسلامی خواستند که جمهوری اسلامی شکل گیرد بنابراین باید به معنای تمام جمهوریت و اسلامیت در کشور باشد. از این رو این سوال پیش می‌آید که مردم از جمهوری اسلامی چه می‌خواستند؟ رفتار هویتی ما به انقلاب اسلامی بازمی‌گردد بنابراین نباید انقلاب اسلامی را به یک حکومت اسلامی تنزل دهیم. مبدا  هویتی ما انقلاب و جمهوری اسلامی است نه یک کلمه کمتر و نه یک کلمه بیشتر. با رجوع به این اصول است که می‌توانیم بهترین فعالیت‌ها را انجام دهیم. دبیر تشکیلات انجمن اسلامی دانشجویان دانشگاه تهران و علوم پزشکی تهران با طرح این پرسش که امام و جمهوری اسلامی چه می‌گفت‌، اظهار کرد: ما باید برای پاسخ به این پرسش‌ها به امام رجوع کنیم معنای این سخن این نیست که ما از نظرات رهبر، احزاب و گروه‌های خاص استفاده نمی‌کنیم؛ بلکه این است که برای استفاده از اصول به سرچشمه‌ آن مراجعه می‌کنیم چرا که در نقطه‌ای همه حول محور امام جمع شدند و در این شرایط بود که امام بنیانگذار انقلاب اسلامی‌شد. بنابراین باید در فعالیت‌های خود حول محور امام و مطابق با قانون اساسی پیش رویم. محمدی ادامه داد: اگر امام استکبارستیز بود باید کسانی که با آمریکا و کشورهای استکباری سخن می‌گویند دلیل موجهی داشته باشند آیا آن‌ها معنای استکبار را فراموش کرده‌اند؟ مبنای سخن افرادی که با استکبار سخن می‌گویند چیست؟ کسانی که دم از دوستی با اسراییل می‌زنند بر چه مبنایی این کار را انجام می‌دهند؟ اگر رای ملت برای امام مهم بود و می‌گفت میزان رای ملت است و مجلس برآمده از ملت در راس امور است بر چه اساسی برخی آن را نفی می‌کنند باید بررسی کنیم که چرا در جامعه‌ی ما برخورد سلیقه‌ای انجام می‌شود و برخی مواقع خلاف قانون اساسی و برخی اصول مسائلی رخ می‌دهد؟ این فعال دانشجویی خاطرنشان کرد: انقلاب اسلامی با تمام وجوه و همه‌ پرونده‌های مثبت خود ممکن است دچار ضعف‌هایی شود و در کارآمدی خود دچار مشکل شود؛ از این رو گروهی که ادعا می‌کنند پیگیر اصلاح‌طلبی هستند اعتقادشان بر این است که ممکن است در نظام اسلامی اشتباهاتی رخ دهد از این رو باید نسبت خود را با این گروه مشخص کنیم. باید به آن عده‌ای که می‌گویند اصلاح‌طلبی با مبانی انقلاب جور در نمی‌آید گفت که اگر اصلاح‌طلبی با مبانی انقلاب جور در نمی‌آید هیچ چیزی دیگری با مبانی انقلاب سازگار نیست. اصلاح‌طلبی یعنی افرادی که می‌دانند حکومت را ملت پیگیری می‌کنند و انسان جایزالخطا است تلاش می‌کنند تا در جهت حل مشکلات فعالیت کنند. در این شرایط نمی‌توان حتی اصولگرایی را با چنین غلظتی زیر سوال برد. مطابق با فرمایش رهبر انقلاب اصلاح‌طلبی و اصولگرایی دو بال نظام هستند. هر که می‌خواهد راجع به انقلاب صحبت کند باید تکثر اندیشه‌ها و آرا را بپذیرد. وی تاکید کرد: مبدا  ما امام (ره)، انقلاب و قانون اساسی است از این رو نباید به سراغ چیزهای دیگری برویم. همچنین باید همواره اصل تکثر آرا و اندیشه‌ها را در فعالیت‌هایمان بگنجانیم. به گزارش ایسنا کمال‌خانی در ادامه این مناظره اظهار کرد: در حال حاضر انقلاب اسلامی توقف پیدا کرده و نظام اسلامی نیز تا حد زیادی محقق شده است. مساله امروز ما تحقق دولت اسلامی است. در سال‌های اخیر برخی از دوستان بر این باورند که دولت نهم دولتی است که باید مرحله دولت اسلامی را محقق کند و بار سنگینی بر دوش این دولت است تا پس از آن تمدن اسلامی تشکیل شود. وی با بیان اینکه انتخابات همچون دانشگاه محصول کاملا وارداتی است، گفت: انتخابات ابزاری برای رسیدن به دموکراسی در جوامع غربی بوده است که به صورت محصول وارداتی وارد این کشور شده است. پذیرفتن انتخابات بدون چون و چرا با برخی از مبانی ما یعنی انقلاب و امام سازگار است، اما باید در این شرایط گفت که بالاتر از انقلاب و امام (ره) پیامبر، اسلام و قرآن قرار دارد و مطمئنا سیره پیامبر از سیره‌ امام (ره) ارجح‌تر است. دبیر جامعه‌ اسلامی دانشجویان دانشگاه تهران اضافه کرد: ما در سال‌های ابتدای انقلاب ضررهای انتخابات را دیدیم که نمونهی آن انتخاب بنی‌صدر بود که هزینه‌های زیادی را به کشور تحمیل کرد. البته تلاش شد خلا  این محصول وارداتی با بومی‌سازی و گذاشتن نهادهایی همچون شورای نگهبان و نظارت استصوابی خلاها پر شود. به نظر بنده انتخابات شکل خوبی است و از ابزارهایی است که می‌تواند تمدن اسلامی را تحقق بخشد اما می‌توان ابزار بهتری از این امر نیز پیدا کرد؛ یعنی عادلانه کردن انتخابات را مد نظر قرار داد. بدان معنا که استاد دانشگاهی که سالها مسائل سیاسی را تدریس می‌کند مطمئنا رای‌اش با فرد عادی خیلی تفاوت دارد. در جامعه‌ی ما بسیاری از افراد رای می‌دهند اما برایشان فرق نمی‌کند که رای‌شان برای شورای اسلامی یا ریاست جمهوری است. کمال‌خانی در رابطه با این سخن محمدی مبنی بر اینکه نمونه‌ی بها دادن به رای مردم را در دوم خرداد شاهد بودیم، گفت: اینکه دوم خرداد یک حماسه‌ ملی است سخن و تعبیر رهبر انقلاب است ما نیز بر این امر اعتقاد داریم، اما باید به این نکته توجه کرد که محصول این حماسه چه شد؟ سوال دیگر این است که چرا برخی از اوقات هنگامی که مردم در انتخابات شرکت می‌کنند حماسه محسوب می‌شود و موقعی که فرد دیگری انتخاب می‌شود و با رای برخی سازگار نیست دیگر حماسه نیست؟ و در این شرایط می‌گویند که مردم بینشی نسبت به انتخابات ندارند. این فعال دانشجویی گفت: در سیستمی که در کشور وجود دارد نتایج انتخابات و میزان سلامت آن گزارش داده می‌شود اما قطعا هیج انتخاباتی در ایران برگزار نشده است که بدون تخلف باشد. اما مطمئنا این میزان تخلفات جزیی و تاثیرگذار نبوده است. از سوی دیگر باید به این نکته توجه کرد که رهبر انقلاب نیز بارها فرموده‌اند که انتخابات بعد از انقلاب جزو سالم‌ترین انتخابات‌ها بوده است. باید به این سخن ایشان که حکم ولی نظام و ولایت را بر کشور دارند توجه کرد و آن را قبول داشت. وی در رابطه با سخن محمدی مبنی بر اینکه مبدا  رجوع ما امام (ره) و انقلاب و قانون اساسی گفت: یکی از اصولی که امام (ره) به آن تاکید داشتند جمهوری اسلامی نه یک کلمه کم و نه یک کلمه زیاد بود اما جمله دیگر امام را که مبنی بر اینکه مردم به خاطر جمهوریت کشته نشدند بلکه به خاطر اسلامیت نیز جان خود را دادند باید توجه کرد یعنی اولویت اول دین است و نباید اسلامیت مغفول واقع شود. دبیر جامعه اسلامی دانشجویان دانشگاه تهران در واکنش به سخنی از محمدی گفت: ‌اینکه سیره‌ امام را از سیره رهبری جدا کنیم درست نیست؛ اینکه بگوییم امام دارای سیره خاصی بودند و سپس فردی با سیره جدید اهداف و فرمول‌های مدیریت جدید در صحنه حاضر شده است نوعی بازگشت به عقب در تاریخ و در 14 خرداد 68 ماندن است. وی در واکنش به این سخن محمدی در رابطه با جمهوریت و اسلامیت نظام گفت: ‌ امام بارها به اصل اسلامیت، ولایت فقیه و جمهوریت به انضمام اسلام تاکید کردند. امام همواره جمهوریت را همراه با اسلام می‌آورد و هیچ گاه از جمهوریت بدون پسوند اسلام نامی نمی‌بردند. از این رو باید گفت که برای مبدا  حرکات و فعالیت‌های خود علاوه بر سیره‌ی امام به قانون اساسی و اصل در نظر گرفتن اختلاف سلیقه‌ها باید سیره‌ی ائمه و توصیه‌های رهبری را نیز در نظر گرفت. به گزارش ایسنا، محمدی در ادامه این مناظره در واکنش به سخنان کمال‌خانی در رابطه با دولت اسلامی با بیان این که ما چیزی به نام دولت اسلامی نداریم. این یک جعل عنوان است. ما دولت جمهوری اسلامی داریم، ابراز عقیده کرد: متاسفانه در چهار سال اخیر دولت اسلامی در کشور جعل شده است این رویکرد کاملا با برنامه انجام می‌شود تا سرانجام بگویند جمهور و رای مردم مهم نیست. برنامه‌ این است که بعد از دولت اسلامی حکومت اسلامی و در نهایت خلیفه‌گری را در کشور رواج دهند. منشا  فکری این افراد همان کسانی هستند که در سال 32 در مقابل عمل سیاسی امام ایستادند. آن‌ها به جمهوریت و رای مردم توجهی ندارند. وی همچنین در واکنش به این سخن کمال‌خانی مبنی براینکه رای برخی با رای برخی دیگر از مردم متفاوت است، گفت: ‌ این سخن آقای کمال‌خانی یعنی اینکه ما همچون برخی از کشورهای دیگر به دموکراسی و جمهوری طبقاتی تن دهیم یعنی اینکه برخی برابرند و برخی برابرترند این سخن متناسب با کشور ما نیست ما چیزی به این عنوان که رنگ خون و غلظت حضور برخی در جامعه بیشتر از دیگران است را نداریم. چنین چیزی وجود ندارد که برخی تصور کنند که نظراتشان بالاتر از مردم است و بر مردم قیومت دارند این سخن مخالف نص صریح قانون و امام است. وی خاطرنشان کرد: امام و قانون اساسی دولت اسلامی را ارائه نکردند البته شاید افراد دیگری بخواهند این کار را بکنند. بنده که فرزند این ملت هستم حتی اگر کسی بگوید که دولت جمهوری و از پسوند اسلامی استفاده نکند با همین جدیت جلوی او می‌ایستم. این جعل‌ها نباید صورت گیرد. در این هنگام کمال‌خانی در واکنش به این سخنان گفت: ‌ دولت از نتایج جمهوریت است دولت یعنی اینکه مردم فردی را برای ریاست دولت انتخاب می‌کنند و منظور بنده از دولت اسلامی این بود. محمدی اضافه کرد: بنده می‌دانم که از نتایج جمهوریت دولت است اما اکنون به کار جمعی توجه نمی‌شود. دییر تشکیلات انجمن اسلامی دانشجویان دانشگاه تهران و علوم پزشکی تهران خاطرنشان کرد: ‌ حکومت ایران به گونه‌ای است که هر شهروند حقی در حکومت دارد و این حق را با رای دادن نشان می‌دهد. بنابراین رای دادن ارتباطی به ایدئولوژی افراد ندارد بلکه مرتبط با ایرانی بودن و یا نبودن رفتار است. محمدی در واکنش به سخن کمال‌خانی مبنی بر اینکه مطابق با سخن رهبری انتخابات ایران انتخاباتی سالم است گفت: ما نیز نمی‌گوییم که انتخابات، انتخاباتی ناسالم است. به دلیل ضعف سیستم انتخاباتی کشور است که هر جریان و گروهی توانایی تخلف را در انتخابات دارد. دراین زمینه آقای الهام در جلسه‌ای که با شورای مرکزی انجمن اسلامی دانشجویان دانشگاه تهران و علوم پزشکی تهران نیز داشتند گفتند که سیستم انتخاباتی ایران چنان ضعیف است که می‌تواند هر فردی در آن دست ببرد از این رو باید قویا در این زمینه کاری کرد تا مشکلات این سیستم را برطرف کرد. از این رو اگر فردی سخن از صیانت آرا را می‌زند بدان معنا است که می‌خواهد این گونه مشکلات را حل کند. وی در ادامه در رابطه با این سخن کمال‌خانی مبنی بر اینکه رجوع به امام بازگشت به عقب و ماندن در سال 68 است گفت: این سخن شما برای بنده بسیار عجیب بود. این حرف شما با سخن اکبر گنجی مبنی بر اینکه امام را باید به موزه‌های تاریخی بفرستیم تفاوتی ندارد بهتر است منظور خود را واضح‌تر توضیح دهید. شان بنیانگذاری امام بسیار مهم‌تر است. محمدی در ادامه‌ی سخنانش به بحث انتخابات ریاست جمهوری و بیانیه‌ِ جامعه‌ی اسلامی دانشجویان دانشگاه تهران در حمایت مشروط از احمدی‌نژاد اشاره و اظهار کرد: برخی از اصولگرایان در شرایط فعلی از تنگی روزگار به سمتی سوق پیدا کرده‌اند که دست به حمایت انتقادی می‌زنند. بنده به عنوان یک مسلمان عقیده‌ام این است که می‌توانید دنبال گزینه‌های دیگری بگردید تا حمایت قاطع کنید. عقیده ندارم که شرایط فعلی آنقدر محدود و تنگ شده است که دست به حمایت انتقادی بزنید؛ از این رو در یک تشکل دانشجویی چیزی به عنوان حمایت انتقادی در انتخابات ریاست جمهوری وجود ندارد؛ چرا که دانشجو براساس ایدئولوژی کار می‌کند و حزبی و جناحی نیست. محمدی به خواندن بندهایی از بیانیه‌ی حمایتی جامعه‌ی اسلامی دانشجویان پرداخت و گفت: ‌ شما در یکی از این بندها گفتید که معیار انتخابات این است که رییس‌جمهور باید مسلمان باشد به معنای کسی که اسلام ناب و همه جانبه را پذیرفته باشد. بنده سوالم این است که حداقل در یک مورد واضح به ملت دروغ گفته شد. بعد از جعل مدرک کردان که ازسوی مجلس زیر سوال رفت و از وزارت عزل شد گفته شد که کردان یک بسیجی مخلص است. وی همچنین با اشاره به این بند بیانیه جامعه اسلامی مبنی بر اینکه "رییس جمهور مورد نظر ما باید پاینبد به انقلاب و ولایت فقیه باشد"، ادعا کرد: در چهار سال گذشته حتی یک بار نیز راجع به جمهوری اسلامی صحبت نشده و نخواسته‌اند این فرصت را به مردم بدهند که نظرشان را راجع به جمهوری بدانند؛ این در حالی است که امام در پاریس چند بار راجع به جمهوریت اسلامی و قانون اساسی سخن می‌گفت. سیره‌ امام، استکبارستیزی و دروغ نگفتن به مردم و عدم استفاده از احساسات ملت بود. ازامام بارها خواسته بودند که به شهرستان‌ها سفر کنند، اما ایشان می‌گفت چون برای مردم حرج می‌شود نمی‌روم. این در حالی است که درحال حاضر سازمانی را برای استقبال‌های مردم تشکیل داده‌اند. اگر رییس‌جمهورهای پیشین نیز این کار را می‌کردند زیر سوال قرار داشتند. وی همچنین با اشاره به این بند بیانیه مبنی بر اینکه رییس‌جمهور باید عرصه‌ی بروز و ظهور آرا و افکار مخالف را ایجاد کند، نسبت به آن‌چه نبود آزادی مطبوعات و بسته شدن روزنامه‌ یاس نو می‌خواند انتقاد کرد. وی همچنین با اشاره به بند دیگری از این بیانه مبنی بر اینکه "رییس‌جمهور باید عدالت را در همه عرصه‌ها بگستراند" گفت: ‌ مرحوم شهید بهشتی می‌فرمایند که عدالت یک جانبه نیست و همچنین می‌فرمایند که روز مرگ انقلاب اسلامی روز مرگ آزادی‌هاست. شما که پیرو شهید بهشتی هستید آیا عدالت سیاسی، اجتماعی، فرهنگی و اقتصادی را در دوره فعلی شاهد بودید؟ به گزارش ایسنا کمال‌خانی در ادامه در رابطه با دولت اسلامی‌گفت: ‌ دولت اسلامی یعنی دولت به معنای جمهوریت که کنار آن اسلامی قرار گرفته است. محمدی در واکنش به این سخن گفت: یعنی دولت قبل از انقلاب نیز یک دولت جمهوریت بوده است؟ کمال‌خانی در ادامه در رابطه با انتخابات گفت: رهبر انقلاب بارها تاکید کردند که یکی از اصولی که باعث حفظ نظام می‌شود جابجایی قدرت‌هاست. وی همچنین در رابطه با سخن موسوی در باره‌ی اینکه آرای مردم با یکدیگر متفاوت نیست، گفت: به نظر بنده اگر قرار باشد همه‌ِ انسان‌ها به صورت مساوی رای دهند یک مدل خوبی است، اما مدل برتری نیست. این همان موضوعی است که در قانون اساسی داریم یعنی همه‌ی مردم می‌توانند به یک نفر رای دهند ولی، ولی‌فقیه می‌تواند آن رای را قبول نکرده و حکم تنفیذ ریاست جمهوری را امضا نکند. تاثیر ایشان طبق قانون بیشتر از رای مردم است. کمال‌خانی همچنین در رابطه با این سخن محمدی مبنی بر اینکه منظور شما از بازگشت به امام، ماندن در سال 68 است، چیست؟ گفت: منظور سخن بنده ماندن در تاریخ نیست. مطالعه‌ی سیره و رهنمودهای امام و قرار دادن در سرلوحه‌ی کار هیچ اشکالی ندارد. بنده نگفتم که به آرای امام برنگردیم بلکه منظورم این است که تنها قرار دادن سرلوحه‌ی امام در کارها کار اشتباهی است. بهترین کسی که می‌تواند درنظرات امام اجتهاد کند رهبر است و بهترین مجتهد در مورد رای امام به شمار می‌آید. دبیر جامعه‌ی اسلامی دانشجویان دانشگاه تهران در مورد بیانیه تشکل‌ متبوعش در حمایت از احمدی‌نژاد گفت: شما بندهایی از بیانیه‌ی ما را قرائت کردید که باید به بندهای بعدی نیز اشاره می‌کردید یکی از این بندها برقراری مشروط رابطه با آمریکا و مبتنی بر اصول است این در حالی است که بسیاری از کاندیداهای فعلی در حالی از رابطه با آمریکا سخن می‌گویند که حتی حاضر نیستند پیش‌شرط را قبول کنند. وی افزود: ‌ یکی از بندهای بیانیه‌ ما مسلمان بودن رییس‌جمهور مورد نظر ماست. هیچ کس نمی‌تواند بگوید که کدام یک از ما چه سرنوشتی در دنیای آخرت دارد و نمی‌توان گفت که همه کامل هستیم. منظور ما از اسلام ناب این است که کسی که می‌خواهد رییس‌جمهور باشد در حد نیاز مسائل اسلامی را شناخته و آن را برای اداره‌ی کشور به کار گیرد. نمی‌توان به صراحت سخن گفت که کسی دروغ گفته یا نگفته برای بیان ادعا باید تمام شرایط مقتضیات و حال افراد را در بیان آن سخن بدانیم و نباید به خود اجازه دهیم که کسی را دروغگو بدانیم. محمدی در واکنش به این سخن گفت: منظور بنده از اینکه دروغ گفته شده این است که در مجلس شورای اسلامی در استیضاحی مشخص شد که کردان وزیر احمدی‌نژاد دروغ گفته و جعل مدرک کرده است اما رییس‌جمهور پس از آن با تمام قوا پشت او می‌ایستد و می‌گوید کردان یک بسیجی است. از سوی دیگر او با تمام قوا از مشایی نیز که گفته ما دوست اسراییل هستیم دفاع می‌کند. کمال‌خانی در این هنگام گفت: بحث کردان‌ها و مشایی‌ها بسیار زیاد است که متاسفانه برخی همچون کردان‌ها و مشایی‌ها رفتار می‌کنند، اما چون دیکته بدون غلط می‌نویسند کسی از آن آگاهی پیدا نمی‌کند. وی در رابطه با این بند بیانیه‌شان مبنی بر پایبندی بر ارزش‌ها و گفتمان جمهوری اسلامی‌گفت: به زعم شما احمدی‌نژاد در رابطه با جمهوریت نظام کاری نکرده است اما به گواه همه دولت نهم پس از انقلاب مردمی‌ترین دولت بوده است. محمدی در این هنگام گفت‌: پس شما نظرسنجی کرده‌اید؟ کمال‌خانی پاسخ داد: نمونه این است که در رسانه‌های اصلاح طلب هنگامی که می‌خواهند دولت را به تمسخر گیرند می‌گویند دولت مردمی احمدی‌نژاد. بنده یادم نمی‌آید که هیچ گاه چنین واژه‌ای را برای دولت اصلاحات به کار برده‌اند. جمهوریت نظام به گفتار نیست؛ بلکه به عمل افراد است. کمال‌خانی همچنین در رابطه با این بند بیانیه مبنی بر اینکه "رییس‌جمهور باید عرصه‌ بروز و ظهور آرای مخالف را ایجاد کند" گفت: نمونه این کار دولت نهم این است که کتاب‌هایی که در سال 80 اجازه‌ نشر پیدا نکرده بود در این دولت مجددا منتشر شد. در این زمینه ما در صددیم تا نامه‌ای را تهیه کنیم مبنی بر اینکه اگر قرار است کتابی توقیف شود و هزینه‌ای برای آن صرف نشود پس چرا دوباره اجازه‌ی نشر می‌گیرد. وی ادمه داد: در رابطه با روزنامه‌ی یاس نو باید گفت که در همین دولت اجازه‌ی نشر و دوباره توقیف شد و دولت می‌توانست اصلا اجازه‌ی نشر ندهد اما به این روزنامه اعتماد کرد ولی هنگامی که دید ارزش اعتماد ندارد آن را توقیف کرد. این فعال دانشجویی خاطرنشان کرد: ‌ در زمان رفسنجانی نقد مستقیم از دولت وجود نداشت و در زمان خاتمی تنها چند نقد صورت گرفت که به دلیل آن برخی از نشریات توقیف شدند، اما اکنون تعداد زیادی از نشریات علیه دولت تخریب انجام می‌دهند. وی در رابطه با تامین نیازهای حداقلی از سوی رییس‌جمهور آینده نیز گفت: واکنش سخن شما به این بند ازبیانیه ما در رابطه با گشت ارشاد بوده است. آقای ملکا در سخنی گفته بود که 18 تیر 87 محصول دوران رفسنجانی بود. بنده نیز بر این باورم که وضع امروز اجتماع، فرهنگ و تعامل افراد در جامعه و به خصوص پوشش که مورد تایید ما نیست محصول دولت اصلاحات است که باید این موارد اصلاح شود که مطمئنا با کارهای کلیشه‌ای و مقطعی حاصل نمی‌شود. بنده در صورتی که رویه گشت ارشاد اصلاح شود و از حالت کلیشه‌ای خارج شود یکی از مدافعان اصلی آن به شمار می‌آیم. محمدی در این هنگام گفت: ‌ پس اگر آقای احمدی‌نژاد در چهار سال دوم نیز رییس‌جمهور شود پس می‌توان گفت که گشت ارشاد محصول دولت احمدی‌نژاد بوده است؟ کمال‌خانی گفت: ‌بنده فکر نمی‌کنم چرا که گشت ارشاد برای اصلاح رفتارهایی است که دولت گذشته در بین مردم ترویج کرده است. باید گشت ارشاد وجود داشته باشد اما رویه‌ی خود را از کلیشه‌ای اصلاح کند. دبیر جامعه‌ی اسلامی دانشجویان دانشگاه تهران در رابطه با انتخابات گفت: در نزدیکی انتخابات همه دغدغه‌ی مردم پیدا می‌کنند و می‌خواهند اقتصاد، سیاست و روابط بین‌المللی را درست کنند. سوال ما در رابطه با آقای مهندس موسوی این است که چرا ایشان 20 سکوت کرده است؟ شاید این سوال تکراری است اما ما تا کنون پاسخی برای آن نیافته‌ایم. موسوی در سخنانش گفته که در بین مردم و با تعامل با آن‌ها بوده است این در حالی است که موسوی 8 سال نخست‌وزیر و مشاور دو دولت بوده باید نحوه‌ی برخوردش با افراد عادی تفاوت می‌کرد. چرا موسوی در زمان 18 تیر یا قتل‌های زنجیره‌ای و یا تهدیدات آمریکا زیاد شده بود آقای موسوی هیچ واکنشی انجام ندادند؟ آن زمان که تورم 49 درصدی در جامعه وجود داشت آقای موسوی هیچ چیزی به روی خود نیاورد. اکنون که این تورم به 25 درصد رسیده و تنها به دلیل برخی از سیاست‌های غلط و دست‌اندازی‌ها و کارشکنی‌هاست موسوی می‌گوید که می‌خواهد تا شب انتخابات از احمدی‌نژاد نقد کند و حتی یک بار نگفته که یک کار احمدی‌نژاد درست بوده است صحبت‌های ایشان بعد از 20 سال پر از تناقض است. این فعال دانشجویی ادامه داد: موسوی به طور روشن و صریح باید نسبت خود را با ولایت فقیه بیان کند؛ همانطور که ایشان در مسائل اقتصادی به صورت واضح گفت که دیگر همچون اقتصاد سال 68 رفتار نمی‌کند باید در رابطه با ولایت فقیه نیز اظهارنظر کند. انگار که مساله‌ اقتصادی برای ایشان بسیار از مهم‌تر از مساله‌ی حاکمیت است. وی افزود: در زمانی در سال‌های 80 به بعد کسی در همین دانشگاه تهران جرات نمی‌کرد که خود را خط امامی بداند چون او را عقب‌مانده می‌خواندند و در انتخابات دور پیش نیز به احمدی‌نژاد می‌گفتند که چنین شعارهایی استفاده نکند البته ما به این افتخار می‌کنیم که آقای موسوی بعد از گذشت 20 سال با شعار امام و سخن از امام در صحنه حاضر شده است همچنین شاهدیم که خاتمی دیگر در سفرهای خود یک کلمه از جامعه‌ی مدنی و دموکراسی سخن نمی‌گوید و مدام از دولت مردمی و دفاع از حقوق مردم سخن به میان می‌آید آن‌ها دیگر متوجه شده‌اند که تئوری‌های جامعه‌ مدنی در ایران طرفدار خاصی ندارد و رای آور نیست. کمال‌خانی خاطرنشان کرد: در حال حاضر 4 کاندیدا وارد صحنه انتخابات شده‌اند که شاهدیم مدام در سخنرانی‌های خود سخن از رهنمودهای امام به میان می‌آورند؛ این در حالی است که کسی در سال 80 جرات سخن گفتن از امام را نداشت. جای شکر دارد که اکنون انجمن تهران خود را داعیه‌دار خط امام می‌داند و ما به آن افتخار می‌کنیم ولی باید به این نکته نیز توجه شود که بازگشت به گفتمان امام از دستاوردهای دولت نهم است. این فعال دانشجویی خاطرنشان کرد: اکنون می‌گویند که دولت در کارها بی‌عدالتی کرده است یعنی سنگ محک ما اکنون عدالت شده است که این از دیگر دستاوردهای دولت نهم به شمار می‌آید. به گزارش خبرنگار سیاسی خبرگزاری دانشجویان ایران (ایسنا)، محمدی در ادامه این مناظره در پاسخ به صحبت‌های کمال‌خانی اظهار کرد: طبق قانون اساسی مقام رهبری می‌تواند از طریق شورای نگهبان و نهادهای نظارتی در مورد این که انتخابات صحت دارد یا ندارد نظر دهد و این امر در قانون اساسی آمده است و درواقع رهبری حکم تنفیذ صحت انتخابات را می‌دهد و این نیست که رای رهبری بالاتر از رای بقیه باشد. وی افزود: در مورد این که گفتید کاریکاتوری شبیه به خاتمی کشیده‌اند و آن روزنامه توقیف شد باید بگویم که خاتمی خودش می‌گفت کاریکاتور مرا بکشید ولی چون خاتمی لباس روحانیت بر تن داشت و کشیدن کاریکاتور او توهین به روحانیت تلقی می‌شد این کار را نمی‌کردمند ولی اگر خاتمی عبا و عمامه نداشت هر کاری می‌کردمند همانطور که هر 9 روز یک بحران برایش می ساختند در صورتی که فقط به احمدی نژاد می‌گویند چرا حق ما را نمی‌دهید. محمدی هم چنین در پاسخ به این سوال که چرا میرحسین موسوی 20 سال سکوت کرد؟ گفت: در این خصوص باید بگویم مهدوی کنی یک فعال سیاسی است و احمدی نژاد هم تا قبل از ریاست جمهوری فعال سیاسی بود یا حتی صادق لاریجانی و یا کسانی مثل ری شهری یا همین مهدوی کنی مگر از سیاسیون کشور نیستند تازه این‌ها جزو اصولگرایان هستند ولی آیا دیده می‌شوند؟ وی افزود: میرحسین موسوی کسی بوده که در تک تک مسائل مهم کشور به صورت مستقیم از طرف رهبری دعوت می‌شده است ولی چرا 20 سال کاری کردند که در تلویزیون نشان داده نشود و در واقع حداقل هر چهار سال یکبار ملت به او رجوع کرده است و باید این سوال را از احمدی نژاد راجع به زمان هاشمی بپرسیم که در آن زمان استاندار هاشمی بود ولی صدایش در نیامد و حتی در دور دوم هم از هاشمی دفاع کرد و در ستاد وی فعالیت می‌کرد و چه کسی در این زمان صدایش در آمد؟ در صورتی که میرحسین در این زمان بود که صدایش درآمد. محمدی گفت: درباره این موضوع که گفتید انجمن اسلامی از سال 84 خط امامی‌شده است باید بگویم سراغ ندارم که در انجمن اسلامی دانشجویان دانشگاه تهران و علوم پزشکی تهران یک مجمع سالیانه یا یک بیانیه بدون نام امام (ره) باشد. است. محمدی ادامه داد: این هم که امام (ره) در سخنرانی عمومی به منتقدین می گوید اعتراض نکنید منظورش سیاسیونی است که در جنگ اجازه نمی‌دادند که دولت یک لحظه آرامش داشته باشد و منظورش آن 99 نفر بوده است نه روزنامه رسالت. میرحسین موسوی برای منافع ملی و ملت ایران تلاش می‌کردم که دوگانگی‌های سیاسی را تنظیم کند. وی با بیان این که دولت زمان جنگ موشک را به شش برابر قیمت اصلی می خرید و با فشنگ کشور را اداره می‌کردم و با صد میلیون دلار پالایشگاه خراب را درست می‌کردم گفت: در واقع در کشور ماست که تورم 25 درصدی وجود دارد اما موشکی که آن زمان 10 دلار بوده الان هم همان 10 دلار است. در صورتی که سازمان بازرسی کل کشور در گزارش تفریغ بودجه متوجه شده که در این امر فساد بوده است. محمدی درباره نسبت میرحسین موسوی با ولایت فقیه گفت: میرحسین موسوی اثبات کرده که ولایت‌مدار است و در اکثر سخنرانی‌هایش گفته که ذیل فرمایشات مقام معظم رهبری کار می‌کنیم و وظایفمان مشخص است و واضح است که ولایت‌مدارند. در ادامه کمال خانی گفت: باید بگویم احمدی نژاد استاندار بوده اند اما میرحسین موسوی 8 سال نخست وزیر بوده اند و این دو با هم خیلی متفاوت و قیاس مع‌الفارق است که محمدی گفت درباره ناطق نوری چه می‌گویید که به صحبت‌های او هم توجهی نمی‌شود. کمال خانی گفت: احمدی‌نژاد استاندار یک شهر از 28 شهر بوده است و باید کارکرد و عملکرد یک نفر را معرفی کنیم هم چنین باید گفت که مهدوی کنی که 20 روز مقام اجرایی داشته با مقام اجرایی میرحسین موسوی قابل مقایسه نیست و اگر مهدوی کنی کاندیدا شود به او هم نقد می‌کنیم. وی با بیان این که احمدی نژاد کاندیدای دوره ششم مجلس شورای اسلامی و هم چنین کاندیداهای شوراها هم بوده است، گفت: درباره بحث کردان یا برخی مسائلی که مشایی ایجاد می‌کند باید بگویم اگر در دولت بودم فکر نمی‌کردم می‌گذاشتم مشایی ادامه کار دهد. کمال خانی گفت: خاتمی در خرداد سال 76 آمد و در خرداد 86 هم گفت که ما در خیلی چیزها اشتباه کردیم در صورتی که اگر احمدی نژاد کار اشتباهی می‌کند زود جواب می‌دهد نه این که 10 سال بگذرد. وی با بیان این که ما قطعنامه را در سال 67 به دلیل مسائل اقتصادی پذیرفتیم ادامه داد: این که میرحسین موسوی در زمان جنگ کشور را به گونه ای اداره کرد که هرج و مرج داخلی به وجود نیامد قابل تقدیر است اما ما باید همه مسائل را در نظر بگیریم زیرا میرحسین موسوی در آن زمان بانک مرکزی را جارو کرد و با توجه به این که همه چیز را در آن زمان دولتی کرد چرا پول کم آورد و در واقع چند سال که از جنگ گذشت خیلی چیزها معلوم شد و این که ما قطعنامه را پذیرفتیم نشان دهنده مدیریت اقتصادی دولت میرحسین موسوی بوده است. کمال خانی ادامه داد: من برای میرحسین موسوی نگرانم چون او فکر کرده الان هم مانند آن زمانی است که اگر همه اعتراض کنند امام (ره) بگویند که ساکت باشید شرایط جنگ است و دشمن پشت در خانه است. در این‌جا دانشجویی در خصوص مباحثی که مطرح شد صحبت هایی کرد که محمدی به او پاسخ گفت این که شما به احمدی نژاد یا ما به میرحسین موسوی رای می‌دهید به دلیل اندیشه سیاسی و ایدئولوژیک است ما به چیزی به نام مدرسه روشنفکری اسلامی عقیده داریم و شما عقیده ندارید و چیزی که شما می‌گویید جمهوری نیست خلیفه‌گری اسلامی است در صورتی که امام (ره) به حضور مردم در حکومت عقیده تام داشت و امام (ره) اعتقاد داشتند که اگر اتفاقی برای حکومت بیفتد از درون ملت بیفتد و اگر مردم نباشند هیچ کاری نمی‌توانید انجام دهید. در واقع حرف شما این است که طرفداران اصلاحات سکولار هستند و شما با این دیالوگ‌ها خطی را می کشید. با این عقیده و ایدئولوژی باید دکان جمهوری اسلامی را تعطیل کنید. محمدی ادامه داد: درواقع انقلاب زمانی رخ داد که امام (ره) همه گروه‌ها و جریان‌ها را دور خود جمع کرد وا گر امام (ره) می خواست مثل شما انقلاب کند فقط با دوست‌های خودش انقلاب می‌کردم و با این روند این اتفاق می افتاد که بیش از چند میلیون نفر در این کشور از دایره خارج می‌شوند. اگر مردم نخواستند نمی‌توانید حکومت اسلامی تشکیل دهید. وی افزود: با توجه به این که آقای جنتی و یزدی به میرحسین موسوی رای منفی می‌دهند و می گویند که صلاحیت ندارد می بایست حداقل‌ها را در جلوی ملت بگذاریم تا آن‌ها خودشان رای دهند. در ادامه کمال خانی با بیان این که چیزی که فراگیر شده عدم داشتن فرهنگ سیاسی است گفت: از یک ماه قبل از انتخابات تا شش ماه بعد از انتخابات فضا متشنج است؛ در صورتی که در آمریکا یا خیلی از کشورها فردای انتخابات افراد با هم رقابت می‌کنند اما در کشور ما شکاف ایجاد می‌شود همانطور که در سال 84 بعد از انتخابات ریاست‌جمهوری و در حالی که هنوز حکم تنفیذ نخورده بود روزنامه‌ها شروع کردند به انتقاد از رییس جمهور. در این‌جا محمدی پاسخ گفت: الان هم علیه کروبی در حالی که هنوز رییس جمهور نشده است انتقاد می‌کنند. محمدی در پاسخ به سوال دانشجوی دیگری مبنی بر این که آیا رسانه‌ها می‌توانند نقش نخبگان را در بدنه‌های پایین جامعه ایفا کنند، ابراز عقیده کرد: این نقش اساسی را احزاب در شکل دهی به جمهوری اسلامی ایفا می‌کنند و زمانی که این نقش بر دوش جنبش دانشجویی و رسانه‌ها افتاد آن‌ها له شدند. محمدی در ادامه با بیان این که شهید بهشتی یک فرد تشکیلاتی بود گفت: ایشان فردی با ذهن ساختارمند، استراتژیک و یک پیشرو در مسائل بوده است و بهترین الگو در این قضیه شهید بهشتی است و باید بگویم دو پسر شهید بهشتی هم الان در خدمت میرحسین موسوی هستند. ﻿ خبرگزاری دانشجویان ایران نیز در راستای منویات مقام معظم رهبری در گفت‌وگو‌ با فعالان عرصه سیاست &amp; nbsp; تاثیرات رمضان بر «تقوای سیاسی» را &amp; nbsp; مورد بحث و بررسی قرار داد که این مصاحبه‌ها &amp; nbsp; طی ده روز گذشته بر روی خروجی ایسنا &amp; nbsp; منتشر شده است و در مروری دیگر برای مخاطبان یادآوری می‌شود. سیاستمداران در ماه رمضان افطاری‌های الهی و نه سیاسی برگزار کنند دبیرکل جامعه زینب (س) گفت: سیاستمداران در ماه مبارک رمضان افطاری‌های الهی و نه افطاری‌های سیاسی برگزار کنند. مریم بهروزی در گفت‌وگو با ایسنا، با بیان این مطلب تصریح کرد: در ماه رمضان تقوای مومن به میزان بالایی تقویت می‌شود و لازم است تا در این ماه از هرگونه گناه سیاسی پرهیز کرد و دانست که بداخلاقی‌های سیاسی و رقابت‌های سیاسی ناصواب، ناعادلانه و غیرمنطقی گناه است. وی با ابراز امیدواری از این‌که ماه رمضان روی سیاسیون و فعالان سیاسی که درصدد تخریب و تشنج در جامعه‌ هستند، اثر بگذارد، خاطرنشان کرد: این‌که ما بعد از ماه مبارک رمضان آثار توجه به این ماه و روزه‌داری را در سیاسیون ببینیم، بستگی به نگاه سیاسیون دارد، چراکه ممکن است سیاسیون در ماه رمضان روزه بگیرند و افطاری دهند؛ اما در این افطاری‌ها دور هم جمع شوند و برای فضای سیاسی کشور نقشه بکشند در واقع این افطاری، افطاری سیاسی و نه الهی است. دبیرکل جامعه زینب اظهار کرد: اگر سیاسیون روزه‌دار برای خدا افطاری دهند و دور هم جمع شوند به فکر تقویت نظام جمهوری اسلامی و همدلی، وحدت، کاهش دادن رقابت‌های تند سیاسی و حرکت در خط ولایت و رهبری خواهند بود. بهروزی با بیان این‌که ماه رمضان می‌تواند یک تمرین الهی برای سیاسیون باشد، گفت: می‌توان در انتهای این ماه نشست و بررسی کرد که سیاسیونی که هم‌اکنون به دنبال رقابت‌های تند سیاسی هستند چقدر از این رقابت‌های تند سیاسی دست برخواهند داشت و چه راهکارهایی را برای ایجاد وحدت و تعامل به دست می‌آورند. سیاستمداران در ماه رمضان از بیان سخنان تفرقه‌افکنانه خودداری کنند یک عضو شورای مرکزی جامعه اسلامی مهندسین اظهار کرد: امیدوارم ماه مبارک رمضان باعث شود که اخلاق سیاسی بیش از گذشته از سوی سیاستمداران رعایت شود. سیدمحسن یحیوی در گفت‌وگو با ایسنا، ‌با اشاره به تاثیرات ماه مبارک رمضان در عرصه‌های اجتماعی گفت: امیدوارم این ماه در عرصه سیاست نیز تاثیرگذار باشد و باعث شود که سیاستمداران طرح‌های سیاسی را بیش از گذشته رعایت کنند و در تصمیم‌گیری‌ها و اعلام مواضع‌شان، رعایت مصالح مردم و نظام را در اولویت قرار دهند و از بیان سخنان تفرقه‌افکنانه خودداری کنند. این فعال سیاسی با بیان این‌که جامعه اسلامی دارای ویژگی‌هایی است، گفت: در جامعه اسلامی همه تصمیم‌گیری‌ها و عملکردها باید مبتنی بر رعایت اصول دین و ارزش‌ها و اخلاق اسلامی‌باشد و این امر باید در ماه مبارک رمضان تشدید شود و آثار آن را در عرصه‌های اقتصادی، سیاسی و اجتماعی جامعه مشاهده کنیم. یحیوی همچنین به جلسه اخیر شورای مرکزی جامعه اسلامی مهندسین اشاره کرد و گفت: در این جلسه برنامه‌های آینده جامعه اسلامی مهندسین و مصوبات کنگره اخیری که برگزار شده مورد بررسی قرار گرفت. روزه‌دار از تهمت‌زدن پشت سر برادر مسلمان خود از هر حزبی خودداری می‌کند فرزند چهارمین شهید محراب در آستانه ماه مبارک رمضان گفت: طبیعی است وقتی انسان یک ماه با خدا ارتباط تنگاتنگ داشته باشد، بعد از پایان ماه این مهارت و عمل مقدس انسان را آماده می‌کند که بتواند در طول سال از گناه پرهیز کند. اشرفی اصفهانی در گفت‌وگو با ایسنا اظهار کرد: وقتی انسان در ماه رمضان از گناه اجتناب می‌کند این موضوع بر مسائل سیاسی در جامعه هم تاثیر دارد و انسان روزه‌دار از غیبت کردن، تهمت زدن و حرف زدن پشت سر برادر مسلمان خود از هر گروه، حزب و دسته خودداری می‌کند. وی با اشاره به آیه‌ای از قرآن که می‌فرماید؛ «یَا اَیّهَا الّذِینَ آمَنُوا کُتِبَ عَلَیْکُمُ الصّیَامُ کَمَا کُتِبَ عَلَی الّذِینَ مِن قَبْلِکُمْ لَعَلّکُمْ تَتّقُونَ» گفت: فلسفه روزه که به مومنین، مسلمین و پیروان قرآن و پیامبر اسلام امر شده و در ادیان دیگر هم وجود دارد، تقوا، پرهیزکاری و اجتناب از محرمات و گناهان است. وی هم‌چنین خاطرنشان کرد: حضرت رسول اکرم (ص) در خطبه شعبانیه در فضیلت ماه رمضان می‌فرماید بالاترین فضیلت در ماه رمضان اجتناب از گناه و محرمات است. این نماینده سابق مجلس یکی از فلسفه‌های روزه و ماه رمضان را «خودسازی، تزکیه نفس و اخلاق و پرهیز ازگناه که با ممارست و اجتناب از خوردن و آشامیدن و پرهیز از گناه ایجاد می‌شود» دانست و در عین حال تصریح کرد: روزه می‌تواند انسان را چنان بسازد که در برابر گناه مقاوم شود و خود را برای بعد از ماه رمضان در جهت پرهیز از گناهان آگاه کند. وی با بیان این‌که «اثر روزه تقواست» خاطرنشان کرد که «تقوا عبارت است از تقوا درسیاست، اخلاق، عمل اقتصاد و... و افزود: همان‌طور که در قرآن آمده است؛ اثر روزه به فاعل آن مربوط می‌شود و ممکن است برخی انسان‌ها توسط روزه تقوا حاصل کنند و در مورد برخی چنین نباشد؛ لذا قرآن می‌فرماید شاید روزه برای انسان فاعل و انجام دهنده، تقوا به وجود آورد. بارعایت تقوای سیاسی در ماه رمضان باعث زیر سوال بردن گروه و یا جمعیتی نشویم یک عضو هیات رییسه مجلس شورای اسلامی با اشاره به فرا رسیدن ماه مبارک رمضان با تاکید بر ضرورت رعایت تقوای سیاسی در این ماه گفت: قطعا انتظار می‌رود که همه به ویژه در این ماه مراقب باشند، تا مسائلی را بیان نکنند که عوارض سیاسی بدی به جای بگذارد و همچنین تلاش کنند تا تقوای آن‌ها در برهه‌های دیگر زمانی هم استمرار داشته باشد. حسین سبحانی‌نیا در گفت‌وگو با ایسنا، اظهار کرد: ماه مبارک رمضان، ماه توجه به خدا، خودسازی، ‌اخلاص و بندگی است که از جمله آثار آن دستیابی به تقوا و رستگاری در ابعاد مختلف است به این معنا که ملکه تقوا در وجود انسان ایجاد می‌شود تا حساسیت انسان را در موضوعات مختلف افزایش دهد. وی با تاکید بر لزوم تقویت تقوای سیاسی در ماه مبارک رمضان خاطرنشان کرد: ماه رمضان برای توجه به خدا، ذکر خدا و پرهیز از محرمات آماده شده و به تبع این ماه زمینه را برای کسانی که به فلسفه روزه‌داری توجه داشته باشند به وجود می‌آورد. سبحانی‌نیا اضافه کرد: قطعا باید در این ماه از بیان مسائلی که می‌تواند در جامعه آثار سیاسی از خود به جای بگذارد، پرهیز کرد، ممکن است ما در خصوص افراد، ‌اشخاص و جریان‌ های فکری و سیاسی جامعه مسائلی را مطرح کنیم که برخی از آن‌ها همراه با مستندات باشد، اما برخی هم نباشد و عوارض سیاسی به جای بگذارد و باعث زیر سوال بردن گروه و یا جمعیتی شود. ما حداقل در این ماه باید توجه داشته باشیم که صحبت‌هایمان مستند، ‌مستدل و متقن باشد و بدون توجه به این مستندات بیانی نداشته باشیم که به شخصیت، حیثیت یا اعتبار فرد یا گروهی آسییب و لطمه‌ای وارد کند. این عضو هیات رییسه مجلس ادامه داد: این می‌تواند حداقل یکی از نتایج روزه‌داری باشد که در مقابل مسائل مختلف حساسیت بیشتری به خرج دهیم و ملکه تقوا عامل کنترل ما در قبال موضوعات و مسائل مختلف باشد. وی تصریح کرد: مطلوب این است که اگر روزه می‌گیریم به امید این‌که ملکه تقوا در وجودمان حاصل شود، بتوانیم آن را استمرار ببخشیم و با بهره‌گیری از مواهب مختلف این ماه ملکه تقوا را در وجودمان نهادینه کنیم و آن را به ایام دیگر هم تسری دهیم. این عضو کمیسیون امنیت ملی و سیاست خارجی مجلس گفت: در حقیقت تقوای سیاسی این است که دستاوردی که از ماه رمضان برایمان حاصل می‌شود، ملکه تقوایی باشد که ما را در مقابل مسائل و حوادث از سال جاری تا سال آینده بتواند مصون بدارد و اثر تقوا از وجود ما جدا نشود. سبحانی‌نیا در پایان اظهار کرد: این می‌تواند حاصل ارزشمند روزه‌داری باشد و حتی اگر این گونه نبود خوب است که ما به هر میزان ماندگاری آثار ماه رمضان را در فکر، ذهن و وجودمان بیشتر کنیم، اما متاسفانه گاهی این توجه صورت نمی‌گیرد و عده‌ای تصور می‌کنند بی‌تقوایی سیاسی موضوعی است که فقط در ماه رمضان باید از آن پرهیز کرد، لذا پس از این ماه به حالت سابق خود باز می‌گردند که امیدواریم البته این گونه نباشد. سیاستمداران در ماه رمضان تقوای اندیشه، رفتار و سخن پیشه کنند دبیرکل حزب اسلامی ایران زمین درباره تاثیرات ماه رمضان بر رعایت اخلاق سیاسی گفت: سیاستمداران در ماه رمضان از ارتکاب جرائم سنگین سیاسی به دور باشند و تقوای اندیشه، ‌رفتار و سخن پیشه کنند. ابوالقاسم رئوفیان در گفت‌وگو با ایسنا اظهار کرد: به برکت ماه رمضان اندیشه‌ها و تفکرات و به تبع آن گفتارها و رفتارها در مسیر اصلاحی قرار می‌گیرند و صاحبان فکر و اندیشه در راستای کسب رضای خدا تفکر می‌کنند، حرف می‌زنند و عمل می‌کنند و اگر عرصه سیاست هم که عرصه خطرناکی است با اخلاق و معنویت همراه نشود، انحراف‌ها و خطاهای فاحش و معاصی و گناهان دیربخشودنی و در برخی موارد نیز نابخشودنی خواهد بود. وی افزود: ماه رمضان فرصت مناسبی تا از دروغ‌ها و تهمت‌زنی‌ها و دیگران را از مسیر حق و حقانیت جدا کردن و صرفا خود را در مسیر حق به شمار آوردن، گناه‌ها را به گردن دیگران انداختن و خود را مبرا از خطا دانستن پرهیز شود. وی با اشاره به این‌که «باید جان خود را به اندیشه‌های پسندیده و گفتار و رفتار شایسته در این ماه عادت داد» گفت: اگر هم چنین اتفاقی برای کسی نیفتد باید گفت که بیچاره‌ترین مردم است که ماه رمضان بر او بگذرد و او در رفتار، ‌گفتار و تفکر خودش تجدید نظر نکند و راه اصلاح در پیش نگیرد که در نتیجه خدا هم از او نخواهد گذشت. فعالان عرصه‌ سیاست در ماه رمضان از دروغ و تهمت دوری کنند قائم مقام دبیرکل حزب اعتماد ملی درباره تاثیرات ماه رمضان بر رعایت اخلاق سیاسی در جامعه، گفت: فعالان عرصه‌ سیاست باید مراقب باشند که در ماه رمضان از گناه، دروغ، تهمت و تجاوز به حقوق مردم دوری کنند. رسول منتجب‌نیا در گفت‌وگو با ایسنا اظهار کرد: سیاسی و غیرسیاسی همه باید از گناه و لغزش در همه زمینه‌ها خویشتن‌داری کنند؛ چراکه ماه رمضان، ماه به دست آوردن تقواست و کسی تحت عنوان فعالیت سیاسی نباید گناهی مرتکب شود؛ چراکه قطعا گناه آن به مراتب بزرگ‌تر از سایر ماه‌ها و روزهاست. وی با اشاره به خطبه شعبانیه پیامبر (ص)، گفت: در این خطبه گفتند که حضرت علی (ع) می‌پرسد که چه کاری و چه عبادتی در این ماه، بزرگ‌ترین و ارزشمندترین کارها و عبادت‌هاست که پیامبر می‌فرمایند پرهیز از گناه؛ بنابراین با توجه به این توصیه‌ها می‌توان گفت فعالان عرصه‌ سیاسی باید از گناه دوری کنند. همچنین نکته دیگر متوجه گویندگان، نویسندگان و صاحبان تریبون‌هاست که در ماه رمضان باید مراقب باشند وارد مسائلی مانند هتاکی و جسارت نشود و عبادت مردم را خراب نکنند و مساجد ما محل خودسازی باشند نه محل غیبت، تهمت و هتک حیثیت افراد. وی با تاکید بر این‌که «همه باید در ماه رمضان در چارچوب موازین دینی و اخلاقی حرکت کنند» اظهار کرد: مسئولان جمهوری اسلامی بسیار باید مراقب باشند. همچنین رسانه ملی خیلی باید مراقب باشد که از افراد کم‌سواد و کم‌تقوا استفاده نکنند و به سراغ بزرگان و شخصیت‌های علمی و تقوایی بروند. صداوسیمای مرقب باشد تا با حضور برخی افراد میدانی برای چاپلوسی و تملق و هتک حیثیت دیگران نشود. این رسانه باید به سراغ بزرگان منصفی برود که وارد مسائل باندی نمی‌شوند و حقایق اسلام و منافع جامعه را منصفانه بیان می‌کنند و ملاک را فضیلت و شایستگی و بزرگواری افراد می‌دانند. با داشتن تقوا وحدت در جامعه به وجود می‌آید یک عضو جامعه روحانیت مبارز، با تاکید بر این که ماه مبارک رمضان «تقوا» را در ابعاد مختلف ازجمله «تقوای سیاسی» ایجاد می‌کند، گفت: روزه در ماه مبارک رمضان عاملی موثر برای ایجاد تقوا در ابعاد مختلف همچون در مسائل سیاسی است که نتیجه آن به وجود آمدن وحدت در جامعه است. حسین ابراهیمی در گفت‌وگو با ایسنا اظهار کرد: کسی که با ورود به ماه مبارک رمضان به دستورات الهی عمل می‌کند، تقوایش افزایش پیدا می‌کند. وی فلسفه وجودی روزه را «تقوا» دانست و با اشاره به آیاتی از قرآن کریم مبنی بر این که «روزه بگیرید، چون روزه تقوا را ایجاد می‌کند»، گفت: کسی که یک ماه روزه می‌گیرد، با همه آفات گذشته مخالفت می‌کند؛ بدان معنا که همه چیز از جمله صبحانه، ناهار و شام خوردن را تغییر داده و با به وجود آمدن اراده‌ای در انسان بر نفسش تسلط پیدا می‌کند. آن اراده‌ای که باعث می‌شود انسان بر نفس خود مسلط شود، همان تقواست. نماینده مردم بیرجند در خانه ملت خاطرنشان کرد: ‌از آن‌جا که ماه مبارک رمضان تقوا را در انسان ایجاد می‌کند و انسان با داشتن تقوا می‌تواند بر نفسش مسلط باشد و با اراده قوی که در او به وجود آمده، هر کاری را که بخواهد انجام می‌دهد. به عبارتی دیگر، انسان می‌تواند با به کار گرفتن «تقوا» در ابعاد مختلف «سیاست، تجارت و فرهنگ» در تجارت منصفانه عمل کرده و در سیاست نیز فریبکاری و دغل بازی نکند. ابراهیمی همچنین به وجود آ‌مدن وحدت را نتیجه تقوا دانست و گفت: تقوا در ایجاد وحدت در جامعه موثر است، بدان معنا که برای هدایت جامعه‌ای و دور کردن آن‌جامعه از یاس و ناامیدی، تقوا بسیار اثر گذار است، لذا باید گفت که کارایی تقوا در همه مسائل همچون مسائل سیاسی بسیار مهم است. رییس ستاد رسیدگی به امور مساجد، همچنین مساجد را یکی از پایگاه‌های موثر برای ایجاد تقوا در ابعاد مختلف سیاسی، فرهنگی و... دانست و گفت: اثرگذاری مساجد امری بدیهی در به وجود آمدن تقوا است بدان دلیل که نمازگزاران ارتباطشان با مساجد را در ماه مبارک رمضان افزایش می‌دهند که این موضوع در روشنگری نسبت به مسائل سیاسی، عبادی، فرهنگی و تاریخی مشهود است. از فرصت طلایی رمضان برای تلطیف فضای سیاسی کشوراستفاده کنیم سخنگوی جبهه پیروان خط امام و رهبری گفت: مسئولان و فعالان سیاسی می‌توانند از فرصت طلایی ماه مبارک رمضان در جهت تلطیف فضای سیاسی کشور و مد نظر قرار دادن وحدت و همدلی بهره‌مند شوند. سیدکمال‌الدین سجادی در گفت‌وگو با ایسنا با بیان این‌که «ماه مبارک رمضان ماه خودسازی برای کلیه مسلمانان است» اظهار کرد: با توجه به روحیات و اخلاقیاتی که روزه‌داری برای مسلمانان ایجاد می‌کند، انتظار می‌رود که در میان مسئولان و فعالان سیاسی – اجتماعی گفتمان انقلاب اسلامی که از متن اسلام گرفته شده بیش از پیش مورد توجه قرار بگیرد. وی هم‌چنین با بیان این‌که «توجه کامل به هدایت‌ها و رهنمودهای رهبری نظام نیز در این ماه باید بیش از گذشته از سوی فعالان سیاسی با اهمیت قلمداد شود» افزود: امید است تا در این ماه فضایی سرشار از همدلی، همگرایی در میان فعالان کشور و فعالان سیاسی و مسئولان در داخل نظام به ویژه در میان اصول‌گرایان شکل بگیرد. وی گفت: در ماه رمضان باید شاهد تاثیرات عملی این ماه در رفتاهای سیاسی و اجتماعی خود باشیم وگرنه روزه گرفتن و در کنار آن بر طبل توخالی اختلافات کوبیدن نقض غرض و مغایر با اهداف ماه مبارک رمضان است. سخنگوی جبهه پیروان خط امام و رهبری همچنین اهتمام به امور مردم و توجه به نیازهای اصلی و برنامه‌های کلان جمهوری اسلامی و اتمام کارهای نا تمام را از دیگر وظایف اصلی مسئولان کشور خواند و اظهار کرد: با توجه به این که روزه ابعاد گوناگونی دارد، لازم است تا کنش‌گران سیاسی و مسئولان اداره کشور در ماه مبارک رمضان رعایت تقوای سیاسی را مورد توجه قرار دهند و بدانند این امر مورد انتظار مردم نیز است. وی تاکید کرد: مچ‌گیری، اختلاف افکنی، تاکید بر اختلافات مورد رضایت رهبری نظام و مردم نیست؛ بنابراین مسئولان و فعالان سیاسی می‌توانند از ماه رمضان به عنوان یک فرصت طلایی استفاده کنند و در پیش گرفتن تقوی سیاسی از این ماه پربرکت در جهت تلطیف فضا، وحدت و انسجام ملی در کشور بهره‌مند شوند. وی گفت: همان‌طور که طبق آمارها میزان جرم و جنایت در ماه رمضان کاهش پیدا می‌کند در فضای سیاسی کشور نیز باید مهربانی، اعتدال، مهر و انسجام ملی و اسلامی در کشور بیش از گذشته احساس شود. از بین رفتن کدورت‌ها در ماه رمضان، بستر مناسبی برای وحدت ایجاد می‌کند قائم مقام دبیرکل جمعیت ایثارگران انقلاب اسلامی‌گفت: ماه رمضان برای تمامی مسئولین و سیاستمداران در جهت تزکیه نفس فرصت خوبی است. لطف‌الله فروزنده در گفت‌وگو با ایسنا با بیان این‌که «ماه مبارک رمضان ماه خودسازی است و توجه به مسائل اخلاقی و بحث خودسازی برای ما که در یک حکومت دینی زندگی می‌کنیم امری ضروری قلمداد می‌شود» اظهار کرد: شرایط احراز یک کارگزار در نظام اسلامی خودسازی است و در همین راستا می‌توان گفت اگر ما از حضرت امام با آن عظمت یاد می‌کنیم به این دلیل است که مهم‌ترین امتیاز ایشان خودسازی و ویژگی‌های فردی ایشان بوده است. وی افزود: اگر کسی در نظام اسلامی مسئولیتی دارد باید نسبت به افراد عادی در جهت خودسازی و بندگی بیشتر خدا قدم بردارد تا بتواند به خوبی از مسئولیت‌ خود برآید و اصلا در نظام اسلامی بدون بندگی و کار برای خدا هیچ فعالیتی ارزش ندارد. وی با بیان این‌که «ماه رمضان برای تمامی مسئولان و سیاستمداران در جهت تزکیه نفس فرصت خوبی است» اظهار کرد: می‌توان در این ماه برای خدمتگزار خوب بودن تمرین کرد. سخنگوی جمعیت ایثارگران انقلاب اسلامی هم چنین گفت: در این ماه دل‌ها به هم نزدیک می‌شود و کدورت‌ها و قضاوت‌های غلط از بین می‌رود و بستر مناسبی برای شکل‌گیری وحدت و انسجام در جامعه شکل خواهد گرفت. وی با بیان این‌که «در ماه رمضان می‌توان ریشه‌ بسیاری از اختلافات که بداخلاقی‌هاست را از میان برد» اظهار کرد: با شکل‌گیری انسجام و وحدت در جامعه روح تازه‌ای در جامعه ما خواهد دمید. وی هم‌چنین خاطرنشان کرد: افطاری‌هایی که در این ماه از سوی سیاسیون و مسئولین برگزار می‌شود، باید براساس در نظر گرفتن جنبه الهی، وحدت و به هم نزدیک شدن باشد و خوشبختانه در نظام ما نیز چنین هدفی دنبال می‌شود. فروزنده گفت: جامعه ما یک جامعه معنوی است، ولی برخی می‌خواهند به سیاسی بودن جامعه ما دامن بزنند، این در حالی است که امروز فضای ایران نسبت به فضای دیگر کشورهای دنیا فضایی مملو از صمیمیت، برادری و معنویت است؛ البته اختلاف سلیقه هم وجود دارد که باعث پویایی جامعه می‌شود، ولی باید توجه کرد که نفسانیت را در این وادی وارد نکنیم. ماه مبارک رمضان فضای سیاسی کشور را تلطیف و برخی را از پرخاشگری دور می‌کند معاون امور بین‌الملل حزب موتلفه‌ اسلامی‌گفت: انتظار این است که فضای سیاسی کشور پس از ماه مبارک رمضان به سمت وحدت، انسجام بیشتر و پرهیز از هرگونه اختلاف‌افکنی، تهمت و افترا زدن به هم پیش رود. حمیدرضا ترقی در گفت‌وگو با ایسنا خاطرنشان کرد: به طور طبیعی ماه مبارک رمضان سیاستمداران را در موضع‌گیری‌های سیاسی و اتهام‌زنی به دیگران همچنین طرح مسائلی که احیانا با واقعیت‌ها منطبق نیست، محدود می‌کند و این خود موجب می‌شود که تقوای سیاسی در اظهارنظرها و تحلیل‌ها افزایش پیدا کند. وی افزود: یقینا از آثار و برکات ماه مبارک رمضان مجبور شدن سیاسیون به رعایت تقوای سیاسی در موضع‌گیری‌هاست. بنابراین من فکر می‌کنم این ماه می‌تواند هم فضای سیاسی کشور را تلطیف کند و هم برخی را از پرخاشگری و تیراندازی‌های سیاسی دور بدارد. ترقی با بیان این‌که سیاستمداران و مسئولان باید برای تطبیق دادن رفتارهای خود با معیارهای حق و اصول اسلامی در این ماه تمرین کنند، اظهار کرد: این افراد نباید اجازه دهند که آثار و برکات تربیتی و رفتارهای ماه مبارک رمضان به سادگی از کردار آنان رخت بربندد ضمن این‌که انتظار این است که فضای سیاسی کشور پس از ماه مبارک رمضان به سمت وحدت، انسجامی بیشتر و پرهیز از اختلاف‌افکنی، تهمت و افترا زدن به هم پیش رود. این عضو شورای مرکزی حزب موتلفه اسلامی در ادامه گفت: طبیعتا سیاسیون از فرصت‌های افطاری ماه مبارک رمضان استفاده کرده و به طور طبیعی دور هم جمع می‌شوند و اهداف درازمدت سیاسی‌شان را مورد توجه قرار می‌دهند ولی یقینا اگر این نوع محافل و مجالس همراه با رشد و ارتقای فکری و فرهنگی و سیاسی و پرهیز از هرگونه تخریب دیگران برگزار شود، آثار خوبی به همراه خواهد داشت. ترقی افزود: وقتی جامعه متزلزل خواهد شد که در چنین محافل و مجالسی تخریب دیگران و سیاه‌نمایی‌ رفتار، توانمندی‌ها و اقدامات دیگران با هم مخلوط شود و کلمات ناحق و قضاوت‌هایی همراه با بی‌انصافی نسبت به دیگران انجام شود. رمضان می‌تواند برای برخی تلنگری در رعایت حقوق دیگران باشد مدیر مسئول روزنامه شرق با انتقاد از «ریخته شدن قبح بی‌اخلاقی در جامعه» ابراز امیدواری کرد که ماه رمضان برای برخی تلنگری در رعایت حقوق دیگران باشد. مهدی رحمانیان در گفت‌وگو با ایسنا اظهار کرد: حضرت امام (ره) جمله‌ای دراند که در آن می‌گویند؛ عالم محضر خداست، در محضر خدا معصیت نکنید. با توجه به این، فکر می‌کنم اگر کسی این امر را رعایت کند، در تمام ماه‌ها این موضوع را رعایت می‌کند و نه فقط در ماه رمضان اما اگر کسی بنا باشد عالم را محضر خدا نداند، ممکن است دست به هر کاری بزند و خود ماه رمضان هم نمی‌تواند بر کسی که ظرفیت و زمینه‌ آن را ندارد، تاثیر بگذارد. وی افزود: امیدواریم ماه رمضان فرصتی باشد تا افراد از این بستر و زمینه بیشتر استفاده کنند و آن‌هایی هم که آمادگی پیدا نکردند، تلنگری خورده و آماده شوند و حقوق افراد دیگر را هم رعایت کنند. مسئولین در ماه رمضان در مسیر وحدت حرکت کنند سردبیر روزنامه حزب‌الله گفت: مسئولین در ماه رمضان در مسیر وحدت حرکت و تقوای سیاسی را رعایت کنند. مهدی ضرغامی در گفت‌وگو با ایسنا اظهار کرد: ماه رمضان می‌تواند فرصت خوبی باشد برای این‌که افراد و شخصیت‌ها کردار و اعمال خود را بسنجند و به نتیجه‌گیری که از این فرصت به دست می‌آورند، عمل کنند. وی افزود: در این ماه همه افراد در هر حوزه‌ای هستند باید در مسیر وحدت و منفعت نظام حرکت کنند تا انقلاب ما به انقلاب حضرت مهدی (عج) متصل شود. سیاسیون و رسانه‌ها ماه رمضان را شروعی بر رعایت تقوای سیاسی قرار دهند یک عضو مجمع نمایندگان روحانی مجلس شورای اسلامی، به سیاسیون و رسانه‌ها توصیه کرد که ماه رمضان را شروع خوبی برای رعایت «تقوای سیاسی» قرار دهند. موسی قربانی در گفت‌وگو با ایسنا در تعریف «تقوای سیاسی»، گفت: قطعا تقوای سیاسی با تقوای عمومی تفاوتی ندارد، اما رعایت موازین اسلامی در گفتار و برخوردها از سوی سیاسیون می‌تواند تقوای سیاسی نام بگیرد. وی افزود: در فرهنگ اسلام مفاهیمی چون غیبت، تهمت، سو ظن و تشویش اذهان عمومی حرام است و حرمت این عناوین استثنایی ندارد، که مثلا چون فردی یک مقام سیاسی است و جایگاهی دارد می‌تواند این نسبت‌ها را به افراد بدهد. این عضو کمیسیون حقوقی و قضایی مجلس شورای اسلامی، ادامه داد: در مورد برخی رسانه‌ها متاسفانه دیده می‌شود که گاهی آن‌ها به دنبال زخمی می‌گردند که مثل مگس روی آن بنشینند و حتی اگر امر مثبتی هم وجود داشته باشد، ایرادی به آن وارد می‌کنند. در حالی که دلیلی وجود ندارد که در یک خبرگزاری، جریده و یا نشریه تهمت زدن و توهین به اشخاص حلال باشد. قربانی با بیان این که طرح مسائلی که باعث بروز اختلاف می‌شود حرام است، تصریح کرد: قطعا صحبت کردن در این باره اشاعه‌ی امر خلاف است. چرا که می‌بینیم چه خسارات سنگینی از قبل اختلاف به کشور ما وارد شده است و ما چه میزان از وقت مملکت را صرف ایجاد اختلاف کرده‌ایم، و بعد از آن چه هزینه‌هایی را پرداخته‌ایم تا پاسخ این اختلافات داده شود و علاوه بر این هزینه‌های مادی، باعث تضعیف ایمان و روحیه‌ی مردم هم شده‌ایم. نماینده‌ مردم قائنات در خانه ملت تاکید کرد: عامل اصلی تحمیل خسارات فراوانی که از قبل اختلاف به کشور وارد شده قطعا سیاسیونی هستند که این کار را می‌کنند، و متاسفانه برخی از رسانه‌ها هم حیات‌شان در ایجاد همین اختلافات است. وی در ادامه یادآور شد: مطمئنا اگر فردای قیامت خواستند در مورد حق‌الناس جلوی کسی را بگیرند ارائه‌ی کارت مسئولیت و یا خبرگزاری مجوزی برای عبور از صراط نخواهد بود و پاسخ قانع‌کننده‌ای تلقی نمی‌شود، بلکه گرز آتشین بر سر کسی فرود خواهد آمد که حرمت اشخاص را نگه نداشته باشد. این عضو کمیسیون قضایی و حقوقی مجلس، در بخش دیگری از گفت‌وگوی خود اضافه کرد: خصیصه‌ی اصلی ماه مبارک رمضان این است که طبق روایات، شیطان در زنجیر می‌شود و لذا روحیه‌ی معنوی در بین اشخاص افزایش پیدا می‌کند. بنابراین انسان‌ها وسوسه‌ی به امر خلاف نمی‌شوند و معنویت که امری فطری است، در انسان رشد می‌کند. قربانی در پایان گفت: خوب است در این ماه مبارک که این ویژگی را دارد و رعایت تقوا در آن آسان‌تر است، شروع به رعایت تقوا کنیم و مدتی خود را ممارست دهیم. شاید این زمان فرصتی باشد که بتوانیم بعد از آن هم تقوا را در همه‌ی زمینه‌ها رعایت کنیم و با این کار، خداوند چشمه‌های حکمت را بر قلب انسان جاری می‌کند. ماه رمضان سرآغاز فصل بیان تفاوت‌های دیدگاهی مسئولان در محیط‌های غیررسانه‌ای باشد مدیرمسئول روزنامه‌ فرهنگ آشتی، درباره تاثیر ماه رمضان بر تقوای سیاسی، گفت: رعایت اخلاق سیاسی منوط به تغییر در رفتار و گفتار متولیان امر در حوزه‌های مختلف است و وقتی این رفتار تغییر نکند نمی‌توانیم به عنوان معجزه به این موضوع نگاه کنیم. سیدمهدی امامی ناصری در گفت‌وگو با ایسنا، با بیان این‌که در ماه مبارک رمضان فضای رافت و دوستی بیشتر می‌شود، اظهار کرد: بعید می‌دانم در مناسبات و فضای فعلی کشور تغییری پیدا شود، به خصوص در مناسبات داخلی به جهت این‌که متاسفانه برخی دوستان به دنبال این هستند که با بکار بردن ادبیاتی که مانوس با جایگاه آن‌ها نیست، به این اوضاع لطمه بزنند. وی افزود: ماه رمضان ماه نزول برکات خداست. اما با توجه به مبانی لفظی که داریم، چشم‌انداز مطلوبی در این حوزه نمی‌بینیم، ولی افق‌های خوب در ایام ماه رمضان و پس از آن قطعا می‌تواند آرزوی هر مسلمان ایرانی باشد چون این مسیر در تسهیل مواردی از جمله انسجام و وحدت داخلی تاثیرگذار است. مدیرمسئول روزنامه فرهنگ آشتی، ادامه داد: رسانه‌ها و مطبوعات می‌توانند در ایجاد فضای وحدت و همدلی در کشور بخصوص بین مسئولان بسیار تاثیرگذار باشند. اما علاوه بر رسانه‌ها، ابتدا مسئولان باید دعواها و اختلافات و تناقضات دیدگاهی خود را رسانه‌ای نکنند و ماه رمضان برای مسئولان سرآغاز این فصل باشد که مشکلات و تفاوت دیدگاه‌ها را در محیط‌های غیررسانه‌ای بیان کنند تا موجب بهره‌برداری و سو استفاده افرادی که نسبت به این موضوعات اغراض دارند، نشوند. تقوای سیاسی به معنای حفظ حرمت‌ها و دقت در انتقال اطلاعات است محمدحسین فرهنگی تصریح کرد: وقتی تقوای سیاسی در جامعه رواج پیدا کند، می‌توانیم در جامعه شاهد آثاری همچون، جریان صحیح اخبار، حوادث و تحلیل‌ها باشیم. این عضو هیات رییسه‌ مجلس در گفت‌وگو با ایسنا، با تاکید بر ضرورت رعایت اخلاق و تقوای سیاسی در جامعه به ویژه از سوی مسئولان، اظهار داشت: در ماه رمضان همه خوبی‌ها با ارزش بالاتری مورد ارزیابی قرار می‌گیرند و بدی‌ها نیز آثار منفی مضاعفی دارند و لذا رعایت اخلاق سیاسی به معنای حفظ حرمت‌ها و دقت در انتقال اطلاعات و ارزیابی منطقی از رویکردها و پدیده‌ها و مسائل سیاسی، طبیعت آثار مثبت خود را می‌تواند داشته باشد و حرکت برخلاف آن، عوارض منفی در بر دارد. به گفته‌ی وی بیشترین آثار رعایت تقوا بر فرد مشخص است و رفتار او بازتاب‌هایی در جامعه دارد که خود به نوبه خود می‌تواند موجب ترویج تقوا در جامعه شود. فرهنگی افزود: رعایت تقوای سیاسی، به معنای حفظ حرمت‌ها و دقت در انتقال اطلاعات و ارزیابی منطقی از مسائل سیاسی است. تقوای سیاسی موجب وحدت بین احزاب و گروه‌ها می‌شود یک عضو فراکسیون اصولگرایان مجلس گفت: «تقوای سیاسی» باعث انسجام و وحدت بین گروه‌ها و احزاب خواهد شد. ناصر موسوی در گفت‌وگو با ایسنا اظهار کرد: تقوای سیاسی نه تنها در ماه مبارک رمضان، بلکه در طول سال باید وجود داشته باشد. همان‌گونه که تقوی معنوی هم تنها مختص ماه رمضان نیست. وی افزود: در واقع اگر کسی «تقوای معنوی» را دارا شود، طبق فرمایش قرآن، عزیزترین فرد نزد خدا است، یعنی کسی است که تقوای بیشتری داشته باشد، نزد خدا گرامی‌تر است. این نماینده مجلس ادامه داد: تقوای سیاسی همچنین بدان معناست که اگر در برابر گروه و حزب مقابل خود که از نظر سیاسی با هم اختلاف‌سلیقه و نظر داریم، چیزی که واقعیت ندارد و تنها در راستای کوبیدن طرف، گروه وحزب مقابل‌مان است را عنوان کنیم، بی‌تقوایی سیاسی انجام داده‌ایم، لذا باید همیشه رضایت خدا را در همه‌ امور مسائل سیاسی، دینی و معنوی در نظر داشته باشیم. نماینده‌ مردم فلاورجان در مجلس همچنین با اشاره به نقش انکار‌ناپذیر «تقوای سیاسی» بر «اخلاق سیاسی» تصریح کرد که در صورتی که همه مسئولان تقوای سیاسی را به ویژه در ماه رمضان رعایت کنند، نتیجه‌ آن می‌تواند نزدیک‌شدن افراد به یکدیگر، اتحاد و انسجام درکشور باشد، یعنی شاید ممکن است از نظر سیاسی و خط و خطوط با هم فاصله داشته باشیم، اما وقتی تقوای سیاسی به وجود آید، این فاصله‌ها کم خواهد شد و یک انسجام و اتحاد ملی بین ملت و بیشتر بین مسئولان به وجود خواهد آمد. مسئولان باید به تقوای سیاسی بیشتر توجه داشته باشند رییس فراکسیون قرآن و عترت در مجلس شورای اسلامی، روزه‌داری را تمرینی برای خویشتنداری دانست و گفت: اگر مسئولان و مردم بتوانند رعایت لازم را در مورد تقوا داشته باشند، به هدف اصلی روزه که دستیابی به تقوای واقعی است خواهند رسید. لاله افتخاری در گفت‌وگو با ایسنا اظهار کرد: تقوا به معنای خویشتنداری و سپری است در مقابل رفتارهایی که موجب آسیب رسیدن به انسان می‌شود. یکی از وجوه و ابعاد بارز تقوا، به ویژه با توجه به این‌که سیاست ما عین دیانت ماست، تقوای سیاسی است. وی با اشاره به جایگاه خاص تقوا در دین اسلام، گفت: سیاستمداران به طور خاص و مردم به طور عام باید تقوای لازم سیاسی را داشته باشند، یعنی چارچوب‌ها و ضوابطی که باید در این موارد لحاظ شود را مدنظر دهند و بر اساس این چارچوب‌ها حرکت کنند و بایدها و نبایدهایی را برای خودشان در نظر گیرند، مصالح مملکت را در نظر داشته باشند و بر اساس آن حرکت کنند. وی افزود: در کشور ما که تحت امر ولایت هستیم و یکی از ویژگی‌های انتخاب نمایندگان و رییس‌جمهور و دیگر مسئولان، پایبندی به امر ولایت است، مسئولان باید به تقوای سیاسی بیشتر توجه داشته باشند، بایدها و نبایدهایی که مقام معظم رهبری برای مسئولان نظام بر آن‌ها تاکید کرده‌اند، را لحاظ کنند و نسبت به این مسائل توجه کنند. به گفته وی، از جمله‌ی این مسائل بحث وحدت دستگاه‌ها در عین حفظ استقلال آن‌هاست که مسئولان باید بر این موضوع دقت لازم را داشته باشند و مسائلی که حتی‌الامکان می‌تواند در فضا به یکدیگر متذکر شوند به طور علنی و در جمع مردم مطرح نکنند که باعث سو استفاده یک گروه شود. رعایت تقوای سیاسی از سوی سیاستمداران باعث جلب اعتماد مردم می‌شود نماینده‌ مردم تهران در مجلس گفت: تقوای سیاسی به معنای این است که انسان در مقابل هر آسیبی که او را به فعالیت‌های سیاسی غلط و خلاف مصالح مردم می‌کشاند پرهیز کند، و در جایی که تعارضی پیدا می‌شود بین حق و منافع، حق را ترجیح دهد و منافع را کنار بگذارد. غلامرضا مصباحی مقدم در گفت‌وگو با ایسنا اظهار کرد: تقوا در معنای کلی به معنی صیانت و حفاظت از خویش در مقابل آسیب‌ها و خطرات است، و طبعا تقوای سیاسی هم به معنای حفظ و صیانت از خود در برابر خطرها و آسیب‌های اجتماعی است. با این رویکرد قطعا خواهیم فهمید که یک سیاستمدار با تهدیداتی روبه‌روست که او را از راه صحیح منحرف می‌کند. وی با بیان این‌که یک سیاستمدار متقی کسی است که به خاطر خدا و به خاطر خدمت به مردم فعالیت کند، افزود: اگر جز این دو باشد هر گونه انگیزه‌ای که به خود انسان برگردد مخالف تقواست، و هرگونه منفعتی که نفس و هوای نفس در آن حضور داشته باشد مخالف تقوا خواهد بود. علاوه بر این توجه به منافع باندی، حزبی و گروهی به صورت مطلق به معنای این‌که انسان فعالیت گروهی، حزبی و سیاسی خود را بر اساس منافع حزب تعریف کند و در چارچوب منافع حزب مسائل را دنبال کند، باعث می‌شود که انسان حقایق را نبیند و آنچه منافع حزب و احیانا خلاف حق، راه خدا و مسائل مردم است را دنبال کند. این عضو مجمع نمایندگان روحانی مجلس، ادامه داد: این‌ها آسیب‌های جدی است که متوجه یک سیاستمدار است و ریشه و منشا انحرافات و بی‌تقوایی‌های سیاسی هم همین است. البته مظاهر بی‌تقوای سیاسی بسیار گسترده است و از مظاهر آن این است که انسان در فعالیت سیاسی خود، حق را باطل و باطل را حق کند، کوچک را بزرگ و بزرگ را کوچک کند، آنچه فرعی است اصل تلقی کند و آنچه اصل است را در جای فرعی بنشاند. البته این‌ها کلیات است و در جزییات بی‌تقوایی سیاسی دامنه‌ی وسیعی پیدا می‌کند. مصباحی‌مقدم خاطرنشان کرد: روزه‌ای که فرد می‌گیرد به معنای صیانت از خود، تمرین صیانت از خود و دست یافتن به تقوا از جمله تقوای سیاسی است. یعنی می‌تواند سطح مقاومت خود را در مقابل خطاها، اشتباهات و انحرافات بالا ببرد، مقاومت بیشتری داشته باشد و کوشش کند این مقاومت را در خودش افزون کند. وی هم‌چنین یادآور شد: اگر سیاستمداران یک جامعه، تقوای سیاسی را رعایت کنند اعتماد مردم را برمی‌انگیزند و مردم به آن‌ها اعتماد خواهند کرد. طبعا وقتی مردم به آن‌ها اعتماد کنند معنایش این است که این‌گونه سیاستمداران را روی کار می‌آورند و سعی می‌کنند آن‌ها را در جایگاه سیاسی خود حفظ کنند، اما اگر تقوای سیاسی رعایت نشود بالاخره روزی مسائل افشا می‌شود و بی‌اعتمادی میان مردم رشد می‌کند. نماینده مردم تهران اضافه کرد: امروزه موضوعی تحت عنوان سرمایه‌ی اجتماعی مطرح است که به بیان دیگر اسلام آن را در ادبیات اسلامی، اعتماد عمومی تلقی می‌کند. این سرمایه‌ی اجتماعی و اعتماد عمومی زمانی محقق می‌شود که سیاستمداران بر اساس اقتضای تقوا عمل کنند. در این صورت آسیب‌ها، تضادها و درگیری‌ها کاهش می‌یابد و کار و خدمت افزایش پیدا می‌کند. این‌ها نشانه‌هایی است که اگر مردم در سیاستمداران ببینند طبعا به آن‌ها اقبال می‌کنند و روی می‌آورند. خروجی ماه رمضان می‌تواند پیروزی بر فرهنگ نفاق باشد سخنگوی جامعه روحانیت مبارز گفت: نخبگان و مسئولان الگوی اخلاق و سیاست برای مردم هستند. سالک در گفت‌وگو با ایسنا با تبریک فرا رسیدن ماه مبارک رمضان و برکات این ماه اظهار کرد: علاوه بر فواید بهداشتی که روزه گرفتن دارد، ماه رمضان و روزه گرفتن نقشی اساسی در تکمیل اخلاق و زهد و رعایت تقوا در افراد دارد. وی خاطرنشان کرد: با توجه به این موضوع مسئولان نظام جمهوری اسلامی ایران، نخبگان، سیاسون و شخصیت‌های حقیقی و حقوقی باید در ماه مبارک رمضان بیش از گذشته به امر خودسازی بپردازند؛ زیرا مسئولیت این نخبگان بیشتر از مردم عادی است و لذا آن‌ها باید مراقبت و مواظبت بیشتری نسبت به رفتار و اعمال خود داشته باشند زیرا آن‌ها الگوی اخلاق و سیاست برای مردم هستند. وی با بیان این‌که «چشم مردم به مسئولان، عملکرد و مدیریت آن‌هاست» گفت: امیدوارم که خروجی ماه مبارک رمضان پیروزی بر نفس عماره، پیروزی بر فرهنگ نفاق و پیروزی بر دشمنان اسلام باشد. سخنگوی جامعه روحانیت مبارز ادامه داد: ان‌شا الله بر اثر ماه رمضان شاهد قدرتی باشیم که بتوانیم با استفاده از آیات قرآن، دعاها و انس با خداوند بزرگ و کم کردن بار گناه در جهت وحدت کلمه، حول محور حاکمیت دینی حرکت کنیم و در واقع پیرو اسلام ناب محمدی باشیم. ماه رمضان فرصتی برای دوری از بی‌اخلاقی‌های سیاسی است یک استاد حوزه‌ و دانشگاه گفت: ماه مبارک رمضان فرصتی است که انسان به خدا نزدیک‌تر شود و از غرور و منیت هرچه بیشتر دوری کند. محسن غرویان در گفت‌وگو با ایسنا، با بیان این مطلب تصریح کرد: در واقع این فرصت فراهم می‌شود که سیاسیون نیز در این عرصه از بی‌اخلاقی‌هایی که بعضا در عرصه سیاست شاهد هستیم، دوری کنند و از منیت‌ها فاصله بگیرند و از منازعات و کشمکش‌های سیاسی دوری کنند و به اخلاق الهی و اسلامی نزدیک‌تر شوند. وی ادامه داد: البته امیدواریم تاثیرات ماه مبارک رمضان در رعایت اخلاق و زهد سیاسی از سوی مسئولان موقتی نباشد و آن‌ها با تاثیر از ماه مبارک رمضان در همه اوقات سال اخلاق سیاسی را رعایت کنند. غرویان در مورد تاثیرات ماه مبارک رمضان بر جامعه اسلامی نیز گفت: ماه مبارک رمضان باید باعث افزایش تقوا در بین مسلمین باشد و هر کس به فراخور مقتضیات زندگی خود تقوا را رعایت کند. این استاد حوزه و دانشگاه در ادامه عنوان کرد: سیاسیون تقوای سیاسی را بیشتر رعایت کنند، مردم عادی نیز طوری عمل کنند که رضایت خدا در کارشان باشد، به شخصیت افراد توهین نشود، حقوق و آزادی‌های افراد تضییع نشود و هر کس برای دیگری ارزش قائل باشد. تقوای سیاسی به معنای پرهیز از مسائل ایجاد کننده تشنج است یک عضو فراکسیون روحانیون مجلس با بیان این‌که تقوای سیاسی به معنای پرهیز از پرداختن به مسائلی است که در جامعه تشنج و اختلاف ایجاد می‌کند، گفت: انسان در همه موارد از جمله در مساله‌ اخلاق سیاسی باید مسائل شرعی و دینی را مراعات کند. محمدرضا امیری کهنوج در ارزیابی از معنای «تقوای سیاسی» به خبرنگار ایسنا، گفت: ماه رمضان ماه مهمانی خداست و در واقع ماهی است که طبق روایات همه شیاطین در غل و زنجیر هستند. ماه رمضان، ماه خودسازی و تهذیب نفس است. وی افزود: ساختار بشر به گونه‌ای است که حداقل به این مساله نیاز دارد که یک‌ماه از سال را به مسائل روحی، روانی، اخلاقی و تربیتی و تهذیب نفس خود بپردازد. درواقع در همه‌ی مسائل از جمله اخلاق سیاسی، اخلاق اجتماعی، خانوادگی و اقتصادی و... باید مسائل دینی، شرعی و مذهبی را رعایت کند، ‌ به خصوص در مساله‌ی اخلاق سیاسی. نماینده مردم کهنوج در خانه ملت با بیان این‌که تقوای سیاسی به این معناست که از پرداختن به مسائلی که در جامعه تشنج و اختلاف ایجاد می‌کند و یا این‌که به وحدت و انسجام ملی و اجتماعی ضربه بزند، بپرهیزیم، افزود: در واقع در موضع‌گیری باید مسائل اخلاقی رعایت شود. در نظر گرفتن خدا در بیان واقعیات و نوشتن مطالب و هم‌چنین نپرداختن به مسائلی که سودی به حال جامعه و مردم ندارد، همان تقوای سیاسی است. وی خاطرنشان کرد: اگر به آمار و ارقام نگاه کنیم، در ماه رمضان خداوند تبارک و تعالی عنایتی به انسان‌ها دارد و خود به خود جرائم و کارهای خلاف کاهش می‌یابد که این نتیجه‌ی همین پرهیزگاری است که در ماه مبارک رمضان همه به آن تقید پیدا می‌کنند. وی تصریح کرد: در مسائل سیاسی هم اگر ماه مبارک رمضان بتواند تاثیر خود را براساس تهذیبی که فرد انجام داده، داشته باشد، قطعا بعد از ماه مبارک رمضان این تاثیر‌گذاری بر فرد باقی خواهد ماند، مشروط به این‌که از اندوخته‌های معنوی خود در ماه مبارک رمضان مراقبت کنیم. امیری کهنوج در پایان تصریح کرد: اما اگر این مسائل را مراقبت و حفظ نکنیم، ممکن است چند روز بعد از پایان ماه رمضان رویه‌های سابق ادامه پیدا کند و مجددا به همان گذشته قبل از ماه رمضان برگردیم. هر قدمی برای نزدیک‌تر کردن خودی‌ها به یکدیگر، مصداق تقوای سیاسی است یک عضو ارشد جامعه مدرسین حوزه‌ علمیه قم گفت: روح روزه از نگاه قرآن کریم تقواست و تقوا عام‌ترین مفهوم اخلاق است که همانند خون در پیکره نظام اخلاق اسلامی در جریان است. سیداحمد خاتمی در گفت‌وگو با ایسنا با اشاره به این‌که «خطیب نمازجمعه در خطبه‌هایش به همین دلیل مردم را به رعایت تقوا دعوت می‌کند» خاطرنشان کرد که «تقوا عنوانی است که زیرمجموعه‌های بسیاری دارد و تقریبا تمام زندگی را شامل می‌شود» و ادامه داد: از جمله ابعاد مهم تقوا، تقوای سیاسی است. تقوای سیاسی مراقبت از گرفتن موضع‌گیری و تصمیم‌های غیرخدایی است. تقوای سیاسی یعنی این‌که دراتخاذ همه‌ مواضع سیاسی، انسان به این موضوع توجه داشته باشد که آیا خداوند از این تصمیم راضی است یا نه؟ از مصادیق بارز تقوای سیاسی تلاش در جهت تقویت نظام اسلامی است و تضعیف و تخریب نظام اسلامی ضدتقواست. وی با بیان این‌که «از مصادیق بارز تقوای سیاسی ولایت‌مداری است» اظهار کرد: آن‌چنان که روایاتی در همین موضوع از امام صادق (ع) رسیده است؛ بنابراین تخریب ولایت از مصادیق بارز بی‌تقوایی سیاسی است. تقوای سیاسی تلاش در جهت وحدت جامعه است. اصلاح بین‌الاثنین (آشتی بین دو نفر)؛ در روایات بر این موضوع تاکید بسیار زیادی شده حتی از مولا علی نقل شده است که اصلاح، ثوابش از نماز و روزه بیشتر است. در واقع نزدیک کردن دل‌ها از مصادیق تقوای سیاسی است. هر قدمی که در جهت نزدیک‌تر کردن خودی‌ها به یکدیگر برداشته شود از مصادیق بارز تقوای سیاسی است. وی هم‌چنین با تاکید بر این‌که «تقوای سیاسی یعنی نقد منصفانه و مودبانه» خاطرنشان کرد: به کار بردن ادبیات توهین به بهانه‌ نقد، با تقوای سیاسی سازگار نیست. باید نقد منصفانه داشت، اما توهین نکرد. تقوای سیاسی یعنی تسلیم شدن در برابر حق. امام حسن (ع) طبق نقل قولی فرموده‌اند؛ «ما اهل بیت هستیم و وقتی حق را دانستیم به آن تمسک می جوییم». در این سخن، امام مجتبی (ع) تقوای سیاسی را به حق‌مداری تعبیر می‌کند؛ چراکه اصرار بر سخن باطل کاری نادرست است. این عضو جامعه‌ مدرسین ادامه داد: ماه رمضان ماه تقواست، ماه تمرین است که در عرصه‌ سیاسی بکوشیم، خدایی موضع بگیریم و پیوسته خدا را در نظر داشته باشیم. وی افزود: از دیگر مصادیق بارز تقوای سیاسی، قانون‌مداری است. همه قوانینی که در نظام جمهوری اسلامی ایران از مسیر قانونی می‌گذرد، پشتوانه قانون الهی دارد؛ یعنی مورد تایید ولی فقیه قرار گرفته است و اطاعت از ولی فقیه واجب شرعی است، بر این اساس تقوای سیاسی اقتضا  می‌کند که همگان در برابر قانون تسلیم باشند؛ چراکه آرامش، رشد و ارتقای نظام اسلامی از این رهگذر می‌گذرد. تطبیق نظرات با باورهای اصلی انقلاب در ماه رمضان مورد توجه قرار گیرد یک عضو شورای مرکزی جمعیت ایثارگران انقلاب اسلامی، با بیان این‌که رعایت باورها و اخلاقیات در عمل در ماه مبارک رمضان ظهور و بروز بیشتری پیدا می‌کند و جوارح و جوانح ما را در بر می‌گیرد، گفت: آن‌چه در سیاست نیازمند آن هستیم حرکت کردن طبق شاخص‌ها و اخلاقیات است. مجتبی شاکری در گفت‌وگو با ایسنا، اظهار کرد: تطبیق دادن تحلیل‌ها و نظرات با باورهای اصلی انقلاب و قرار دادن باورهای اصلی به عنوان شاقول از کارهایی است که در ماه مبارک رمضان باید مورد توجه قرار گیرد. وی با اشاره به این‌که سیاست شعبه‌ای از دیانت است، تصریح کرد: همانطور که در ماه رمضان نسبت به امور فردی خود دقت می‌کنیم تا آن‌ها را به درستی در عمل و اندیشه رعایت کنیم در مسائل اجتماعی و جمعی نیز باید در رفتار و عمل دقت کنیم. این عضو جمعیت ایثارگران، با بیان این‌که این باور باید در لحظه لحظه‌های زندگی ما باشد که خدا ناظر بر اعمال ما است، تصریح کرد: توجه به این موضوع که خدا در لحظه لحظه زندگی ما حضور دارد در ماه‌هایی با اعمالی مثل روزه گرفتن و مراجعه بیشتر به قرآن و احیا گرفتن عجین می‌شود و تذکری است برای این‌که توجه به ناظر بودن خدا بعد از ماه مبارک رمضان هم اتفاق افتد و استمرار رعایتی باشد که در ماه رمضان داشته‌ایم و این رعایت‌ها ملکه نفسانی ما شود و در فکر و عمل ادامه دهیم تا سرمایه‌ای که در شب‌های قدر بدست آوردیم از دست نرود. ماه رمضان فرصتی برای بازنگری در نوع عملکرد و رفتارهاست معاون حقوقی و پارلمانی وزیر کشور دولت هشتم گفت: ماه رمضان می‌تواند فرصتی برای بازنگری در نوع عملکرد و رفتارها باشد. محمود میرلوحی در گفت‌وگو با ایسنا با تاکید بر رعایت اخلاق در دین اسلام اظهار کرد: وقتی حضرت امام (ره) می‌فرمودند که سیاست ما عین دیانت ماست، منظور این بود که سیاست ما هم اخلاقی است، و بنا نداریم به هر قیمتی برای حفظ قدرت هر اقدام غیراخلاقی را انجام دهیم. وی ادامه داد: البته در دهه اول انقلاب تا حد زیادی این امر از سوی سیاسیون مراعات می‌شد، اما متاسفانه برخی اخلاق سیاسی را رعایت نمی‌کنند و در مقابل بسیاری از اشتباهات این افراد حتی عده‌ای از کسانی هم که ادعای دیانت دارند، سکوت می‌کنند و این‌جای نگرانی شدید دارد. وی با انتقاد از «افراط و تفریط‌ها درخصوص بهترین دوستان انقلاب و یاران امام (ره)» خاطرنشان کرد: اگر بناست در جاده اصلی اخلاق اسلامی حرکت کنیم، باید در رفتارمان بازنگری و اصلاح جدی داشته باشیم و در این خصوص از مناسب‌ترین فرصت‌ها، ماه رمضان است. این فعال سیاسی اصلاح‌طلب گفت: امیدواریم سیاست ما اخلاقی شود و اخلاق در گفتار، شیوه تصمیم‌گیری و نگاه‌مان به مسائل رعایت شود. ولی باید گفت امروز با اخلاق سیاسی بسیار فاصله داریم. صاحبان تقوای سیاسی‌ افراتوتفریط‌های سیاست رانمی‌پذیرند یک عضو فراکسیون اصولگرایان مجلس با بیان این‌که در «تقوای سیاسی» عنصری به نام عقلانیت مورد نیاز است، گفت: البته عقلانیت سرکش و ابزاری مدنظر نیست، ضمن آن‌که بحث عدالت باید در تقوای سیاسی مطمع نظر باشد. جهانبخش محبی‌نیا، عضو هیات رییسه‌ی مجلس شورای اسلامی، در گفت‌وگو با ایسنا، اظهار داشت: تقوا یک واژه‌ای است که در اثر ممارست در تهذیب نفس و صرفا در مسیر حضرت حق بدست می‌آید و اگر فرد به آن‌جایگاه رسید، در همه وجوه زندگی فردی و اجتماعی، میزان و اصولی را بدست خواهد آورد. وی تصریح کرد: اگر بخواهیم کالبدشکافی عمیق‌تری انجام دهیم و از فرصتی که به جد ذی‌قیمت است، استفاده موسع و عمیق و کارکردی داشته باشیم، شاید بتوان گفت تقوا در حوزه‌ی مسائل سیاسی بیشتر برای ما کاربرد دارد. محبی‌نیا افزود: تقوای سیاسی، یعنی افسار مرکب سیاست که زیر پای نخبگان، سیاستمداران و صاحبان قدرت است در دست تدین، انصاف، عدالت و توحید. نماینده مردم میاندوآب در خانه‌ ملت، با بیان این‌که اردوگاه سیاست، اردوگاه بسیار حساسی است، خاطرنشان کرد: در خیلی مواقع انسان به اشتباه از فرصت‌ها و موقعیت‌ها استفاده ابزاری می‌کند، که اگر در آن موقعیت و عرصه نباشد به راحتی می‌تواند تشخیص دهد که آیا نگاه، موضع‌گیری، سخنرانی و اظهار عقیده به خاطر خدا و از باب اصلاح بین امور و اصلاح بین ذات هست یا به خاطر شیفتگی و خودشیفتگی و خود غرق شدن در سیراب نمودن نفسی است که انسان را وادار به موضع‌گیری، سخنرانی یا اظهار عقیده می‌کند. وی با بیان این‌که تقوای سیاسی را در این عرصه بزرگ‌مردانی همچون شهیدان باهنر، رجایی و بهشتی داشتند، اظهار داشت: این‌ها از جمله افرادی بودند که افراط و تفریط‌های عالم سیاست را قبول نکردند و با «توکلت علی ا... و «کفی با ا... وکیلا» با نگاه توحیدی و مهدوی با قدرت وارد این عرصه شدند و برای خود نیکنامی بدست آوردند. این عضو هیات رییسه‌ مجلس شورای اسلامی در ادامه گفت‌وگو با ایسنا، با اشاره به حدیثی که مرحوم کافی در باب تقوای سیاسی آن را نقل کرده است، گفت: در این حدیث آمده است که در مواقعی که میل به صحبت کردن دارید، خاموش باشید و در مواقعی که میل به خاموشی دارید، صحبت کنید؛ یعنی گرایش‌ها و نفس انسان نباید مبنای فریاد و سکوت، اظهار عقیده و موضع‌گیری باشد. محبی‌نیا دو عنصر عقلانیت و عدالت را دو عنصر مورد نیاز در تقوای سیاسی دانست و گفت: اگر در گرماگرم رقابت و یا کینه و خصومت مواظبت نکنیم در بسیاری از موارد به ناحق دست به تضعیف انسان‌ها و تضعیف موقعیت‌ها خواهیم زد که مورد پسند خداوند نیست. وی یادآور شد: در سیره‌ی علی بن ابیطالب (ع) نیز می‌خوانیم که در معرکه‌ی جنگ نیز وقتی شمشیر برمی‌کشید به آینده افراد و احتمال این‌که حریف او به دین اسلام و به حقیقت اسلام بگرود می‌اندیشید؛ در این راستا هر چند باید گفت که امام علی (ع) در موقعیتی بسیار برتر و غیرقابل مقایسه با ما انسان‌ها زندگی می‌کرد اما می‌توانیم نسیمی از آن نگاه عدالت‌جویانه را بر زندگی خود حاکم کنیم. نماینده مردم میاندوآب در خانه‌ی ملت معتقد است: کانون‌های تقوای سیاسی در جامعه‌ی ما ضعیفند، مردانی که صاحب تقوای سیاسی هستند، خموشند و آن‌ها که به این برکت الهی اعتنایی نمی‌کنند، متاسفانه بدجور می‌تازانند. در نتیجه، تقوای سیاسی در سطحی ضعیف مورد پاسداشت و نگهبانی ماست و اگر به شکل اورژانسی و فوری از شرط‌ها و ربط‌های سیاسی حفاظت الهی و رمضانی به عمل نیاوریم کانون‌های تخریب، توطئه، دسیسه، ترور، افترا و تهمت به جوشش خواهند آمد. محبی‌نیا گفت: لازمه‌ تعدیل و تضعیف این کانون‌های کینه، پناه بردن به مدارا، سازش و نیم نگاهی به مشیت حضرت حق است که در هر جز  و حزبی از قرآن انسان‌ها را به سازش و برگشت به خدا دعوت می‌کند و امکان اصلاح، توبه و برگشت را برای انسان به صورت زیبایی خنیاگری می‌کند. ماه رمضان برای سالم‌سازی رفتارها و نیات سیاسی فرصتی گران‌بهاست یک نماینده سابق مجلس با بیان این‌که روزه آثار عمیق معنوی و اخلاقی و اجتماعی دارد، گفت: دستاوردهای معنوی، اخلاقی و اجتماعی ماه رمضان در سیاست هم بروز می‌کند. رضا طلایی‌نیک در گفت‌وگو با ایسنا، اظهار کرد: چون سیاست ماهیت اجتماعی دارد و در حوزه امور انسانی قرار دارد، معنویت و آثار اخلاقی و اجتماعی ماه رمضان می‌تواند در رفتار و رویکردهای سیاسیون تاثیرگذار باشد. وی با اشاره به این‌که سیاست در نگاه دینی باید از مبنای معنوی، اخلاقی و ارزشی برخوردار شود، تصریح کرد: در سیاست اسلامی، امکان جدایی از معنویت، اخلاق و ارزش‌ها وجود ندارد، لذا معنویت در سیاست می‌تواند از دستاوردهای درک واقعی ماه رمضان باشد. این کارشناس مسائل راهبردی با ابراز تاسف از این‌که معنویت، اخلاق و ارزش‌گرایی در سیاست‌ کم‌رنگ شده است، افزود: برای جبران فاصله‌ها از معنویت، اخلاق و ارزش‌های رفتاری در سیاست باید از ماه رمضان کمک گرفت. وی خاطرنشان کرد: خدامحوری و تکلیف‌گرایی با استعانت از برکات ماه رمضان می‌تواند سیاست را در مسیر الهی قرار دهد. طلایی‌نیک با بیان این‌که ترجیح دادن منافع ملی و تکلیف‌گرایی به جای منافع شخصی و سیاسی با اتکا به معنویت و درس‌های رمضان میسر است، گفت: پدیده تلخ خودتبلیغی و تلاش برای منفعت طلبی سیاسی به جای اهتمام به منافع ملی و تحقق آرمان‌های نظام در برخی از رفتارهای سیاسی مشهود است و ماه رمضان فرصت‌ گران‌بهایی برای خودسازی سیاسی بر مبنای تقویت معنویت، تقوا و اخلاق در سیاست است. این نماینده سابق مجلس بیان کرد: متناسب با میزان درک حقیقی از درس‌های ماه رمضان امکان نزدیکی میدان سیاست به ارزش‌های الهی وجود دارد و اتکا به درک درست از معنویت، اخلاق و تمرین تقوا در ماه رمضان بسیاری از ناهنجاری‌ها در سیاست را کاهش می‌دهد، لذا به میزان توجه به درک معنوی و جامع از تعالیم ماه رمضان امکان تحول در رفتارها و اهداف سیاسی وجود دارد. طلایی‌نیک با تاکید بر این‌که باید از ماه رمضان برای متعالی کردن اهداف سیاسی و کم کردن منفعت‌طلبی‌های شخصی و دنیوی استفاده کرد، گفت: سیاست با دور شدن از معنویت و خدامحوری به عرصه دنیاطلبی حتی با ظواهر ارزشی مبدل می‌شود و ماه رمضان برای خودسازی همه جانبه و سالم‌سازی رفتارها و نیات سیاسی فرصت گران‌بها است. سیاستمداران از فرصت ماه رمضان برای افزایش تحمل خود در برابر دیدگاه‌های مخالف استفاده کنند یک عضو شورای مرکزی حزب موتلفه اسلامی‌گفت: سیاستمداران ما می‌توانند از فرصت خوب ماه مبارک رمضان استفاده کنند و از هرآنچه باعث می‌شود آبروی افراد در خطر بیفتد، خودداری کنند. ذاکری در گفت‌وگو با ایسنا، با بیان این‌که ماه رمضان فرصت مناسبی برای بندگی و در نظرگرفتن تقوای سیاسی از سوی سیاستمداران و فعالان سیاسی است، اظهار کرد: با توجه به چنین امری در عرصه سیاست نباید هر تحلیلی را ارائه داد و هر خبری که احتمال می‌رود منبع موثق ندارد را نشر دهیم. وی افزود: باید سعی کنیم در این ماه بیاموزیم که می‌توانیم نسبت به سخنان برادرانمان و دیدگاه‌های مخالف آنان تحمل داشته باشیم. این عضو شورای مرکزی حزب موتلفه اسلامی تاکید کرد: به طور طبیعی اگر بتوانیم مراحل تقوا را طی کنیم جایگاه اصلی این جمله که "سیاست ما عین دیانت ماست" تجلی پیدا می‌کند و ظهور و بروز آن در سیاستمداران دیده می‌شود، آن‌گاه سیاست رنگ و بوی اسلامی می‌گیرد و لحظه لحظه حضور افراد در این عرصه عین دیانت خواهد بود. وی توجه به شروطی که اسلام در امر سیاست مدنظر قرار داده است را از سوی سیاستمداران ضروری خواند و خاطرنشان کرد: برادران و خواهران سیاستمدار ما می‌توانند از فرصت خوب ماه مبارک رمضان استفاده کنند و از هرآنچه باعث می‌شود آبروی افراد در خطر بیفتد و انسجام و وحدت ملی خدشه‌دار شود خودداری کنند. ذاکری گفت: وقتی سیاستمداران ما بر این جمله واقف شوند که خدا بر تمامی اعمال ما ناظر است آن‌گاه از فکر تعدی به حقوق مردم و تخریب شخصیت افراد و کسب قدرت نامشروع و اختلاف‌افکنی بین مردم، همچنین ایجاد تفرقه و انشقاق در صف یکپارچه ملت خودداری و دوری می‌کنند. این عضو شورای مرکزی حزب موتلفه اسلامی با مورد توجه قرار دادن برگزاری مراسم افطاری از سوی سیاستمداران در ماه مبارک رمضان اظهار کرد: برخی به دنبال این هستند که با برپایی سفره‌های افطاری، برخی از انگیزه‌های سیاسی خود را به دیگران القا کنند، این در حالی است که بهتر است این سفره‌ها ما را به همدلی، تقوا و تالیف قلوب نزدیک کند و باعث سو  استفاده نشود. رعایت تقوای سیاسی ازسوی مسولان، امر به معروف و نهی از منکررا موثرترمی‌کند نماینده مردم زرند در مجلس شورای اسلامی معتقد است: اگر تقوای سیاسی از سوی نخبگان و مسئولان کشور رعایت شده و در این مسیر از تهمت‌زنی‌ها و افتراها پرهیز شود؛ قطعا جامعه به سمتی پیش می‌رود که در آن سیاست ما عین دیانت ما و دیانت ما عین سیاست‌مان خواهد شد. حسین امیری خامکانی در گفت‌وگو با ایسنا با تاکید بر ضرورت رعایت تقوای سیاسی در همه ایام سال به ویژه ماه مبارک رمضان عنوان کرد: نظام اسلامی ایران در درجه اول براساس یک انقلاب فرهنگی شکل گرفت و در راس اهداف این انقلاب، ایجاد تحول فرهنگی و توجه به ارزش‌های دینی بود. وی با یادآوری این‌که مهم‌ترین ایراد و اشکالی که به رژیم‌های گذشته گرفته می‌شد عدم پایبندی آن‌ها به ارزش‌های دینی در حکومت‌مداری و اداره کشور بود، خاطرنشان کرد: انقلاب فرهنگی ایران یک نظام اسلامی بر پایه ارزش‌های دینی در همه بخش‌هاست و یکی از شعارهای اصلی ما هم همواره این بود که سیاست ما عین دیانت ما و دیانت ما عین سیاست ما است. به این معنا که رعایت ارزش‌های دینی در امور سیاسی بسیار اهمیت دارد. این عضو کمیسیون انرژی مجلس رعایت تقوای سیاسی براساس ارزش‌های دینی را در رعایت اموری همچون تهمت نزدن، ‌ دروغ نگفتن و افترا نزدن دانست و گفت: همانطور که اخیرا مقام معظم رهبری مجددا فرمودند حتی در خصوص دشمنان اگر قرار است حرفی زده شود باید با رعایت کامل انصاف باشد، که رعایت این مسائل طبیعتا در خصوص افراد و گروه‌های داخل کشور نیز از اهمیت بیشتری برخوردار است. امیری خامکانی، انصاف در قضاوت و دروغ نگفتن را از جمله مولفه‌های تقوای سیاسی و از ارزش‌های دینی برشمرد و با تاکید بر رعایت این گزینه‌ها در امور سیاسی ادامه داد: افرادی که در امور سیاسی فعال هستند الگوهای اجرایی و سیاسی مردم‌اند، لذا اگر تقوای سیاسی و ارزش‌های دینی از سوی آن‌ها رعایت شود قطعا پذیرش رعایت این مولفه‌ها از سوی مردم راحت‌تر می‌شود، و البته نصایح و صحبت‌هایی که این افراد برای مردم می‌کنند برای ملت قابل پذیرش‌تر است. این عضو فراکسیون خط امام (ره) ادامه داد: اگر ما همواره به جوانان گوشزد می‌کنیم که نباید به امواج خارج از کشور توجه کنند، در داخل کشور نیز باید ارزش‌ها و تقوا به ویژه در بین مسئولان بیشتر رعایت شود و رعایت این مولفه‌ها در درجه اول بستگی به این دارد که با مخالفین و منتقدان، با تقوا برخورد شود و قطعا اگر به این مرحله برسیم امر به معروف و نهی از منکر‌ها هم موثرتر خواهد بود. امیری‌ خامکانی گفت: خوب است که در این ماه هر کس در پیش وجدان خود قضاوت کند که چقدر برای خدا کار کرده و چقدر موضع‌گیری‌هایش بر این اساس انجام می‌شود. وی با تاکید بر رعایت تقوای سیاسی از سوی نخبگان و مسئولان کشور خاطرنشان کرد که در همه ایام بویژه در ماه مبارک رمضان، پرهیز از تهمت‌زنی‌ها و افتراها باید سرلوحه کار همگان بویژه نخبگان و مسئولان کشور باشد. امیدوارم با رعایت تقوای سیاسی شاهد نزدیکی و تعامل هر چه بیشتر قوا باشیم رییس کمیسیون آموزش و تحقیقات مجلس با تاکید بر این‌که امیدوارم ماه مبارک رمضان باعث شود تنش‌های سیاسی در کشور کم و از آن‌ها اجتناب شود، اظهار داشت: این تنها به این علت روی می‌دهد که از قانون تبعیت نمی‌شود و یا تفسیرهایی از قانون اساسی می‌شود که مخل وحدت قوای کشور است. علی عباسپور تهرانی‌فرد در گفت‌وگو با ایسنا، اظهار داشت: ماه رمضان ماه رحمت خداوندی است و طبق دستورات اسلام، نسبت به نکوداشت و احترام به برادر مومن سفارش شده است، لذا سیاستمداران و مسئولان باید این مساله را بیشتر در نظر قرار دهند. وی تاکید کرد: با توجه به این‌که مسئولان بیشتر در دید عامه مردم هستند، باید تقوای سیاسی را بیشتر رعایت کنند، نباید اقداماتی انجام دهند که به وحدت ملی لطمه وارد شود. نماینده تهران اظهار امیدواری کرد که با رعایت تقوای سیاسی شاهد نزدیکی و تعامل هر چه بیشتر قوا و همه نهادهای نظام که در چارچوب قانون اساسی فعالیت دارند باشیم. وی در پایان تاکید کرد: باید از تهمت‌زدن‌ها، خارج از قانون عمل کردن و خلاف قانون اساسی اقدام نمودن در راستای عمل به تقوای سیاسی پرهیز کرد. رعایت انصاف و عدالت در موضع‌گیری‌ها همان تقوای سیاسی است یک عضو فراکسیون اصولگرایان مجلس شورای اسلامی، «تقوای سیاسی» را در رعایت «انصاف، عدالت، صداقت و حقیقت» در موضع‌گیری‌های سیاسی، اظهارنظرها و تصمیم‌گیری‌های مرتبط با امور جامعه و فعالیت‌های سیاسی دانست و گفت: پرهیز از تنش‌ها، افزایش اعتماد عمومی و تشویق افراد برای حضور در جامعه از جمله آثار مثبت وجود تقوای سیاسی در جامعه است. ناصر سودانی در گفت‌وگو با ایسنا اظهار کرد: کسی که می‌خواهد در عرصه‌ی سیاسی فعالیت کند، همواره بایستی این موضوع را مدنظر داشته باشد که تمامی حرکات، سکنات، اظهارنظرها، موضع‌گیری‌ها، گرایش‌ها و حب و بغض‌های او در ترازوی الهی سنجیده می‌شود. از اینرو بایستی احساس حضور در پیشگاه خدا، مانع از خارج شدن فعالان سیاسی از دایره‌ی حقیقت و صداقت شود که این همان معنای «تقوای سیاسی» است. وی در ادامه یادآور شد: در صورتی که در جامعه تقوای سیاسی حاکم باشد، گفتمان‌های سیاسی در چرخه‌ی انصاف، آرامش، منطق و حقیقت‌یابی گردش خواهد داشت که نتیجه‌ی این موضوع به وجود آمدن انتقادهای سازنده، احترام متقابل به یکدیگر و بدست آوردن آرا و نظرات در فضای سالم در جهت آزادی بیان و اظهارنظرهای واقعی و مهار احساسات است. نماینده‌ی مردم اهواز در خانه‌ی ملت، ادامه داد: خارج نشدن از گردونه‌ی عقلانیت و خردورزی و در نهایت تضارب آرا  از جمله آثار اتخاذ تقوای سیاسی از سوی سیاستمداران در جامعه است که به انتخاب احسن و حرکت به سمت اعتلای فرهنگ سیاسی و در نهایت به وجود آمدن جامعه‌ای متمدن و برخوردار از آرامش و تعالی منجر خواهد شد. سودانی همچنین با تاکید بر این‌که مسئولان با اتخاذ چنین روشی و تقوای سیاسی از ایجاد تنش و رویارویی با روش‌های هزینه‌بردار جلوگیری می‌کنند، گفت: در این شرایط علاوه بر افزایش اعتماد عمومی، صاحب‌نظران و افراد منصف و فعالان سیاسی برای حضور در جامعه و اظهارنظر تشویق می‌شوند. عضو فراکسیون اصولگرایان مجلس در پایان، اظهار کرد: مسئولان با اتخاذ تقوای سیاسی در جامعه شرایط جامعه را به گونه‌ای فراهم می‌کنند که دیگر به مقوله‌ی سیاست به چشم احترام نگاه می‌شود و اختلافات بین سیاستمداران برطرف خواهد شد که در بستر آن می‌توان از بهترین نظرات برای پیشرفت و اعتلای نظام استفاده کرد. با رعایت تقوای سیاسی همه‌ اختلافات قابل حل است یک عضو هیات رییسه‌ی مجلس شورای اسلامی، معتقد است که با رعایت «تقوای سیاسی» همه‌ی اختلافات در جامعه حل خواهد شد. احمد ناطق نوری در گفت‌وگو با خبرنگارایسنا، عامل همه‌ی اختلافات در یک جامعه که باعث تفرقه و تشتت می‌شود را غیبت، تهمت و دروغ عنوان کرد و گفت: اجتناب از این مولفه‌ها کلید حل همه‌ی مشکلات است که رعایت این موارد در فضای سیاسی کشور نیز بسیار موثر خواهد بود. نماینده‌ی مردم نور و محمودآباد در خانه‌ی ملت، ماه مبارک رمضان را پالایش کننده‌ی جسم، جان، روح و فکر انسان‌ها دانست و گفت: در این ماه تنها شب‌زنده‌داری‌ها ملاک نیست، ضمن آن که تقوایی که همگان سعی می‌کنند در این ایام بیشتر رعایت کنند، باید در طول سال نیز مراعات شود. این عضو فراکسیون اصولگرایان تقوای سیاسی را مستتر در رعایت تقوای الهی دانست و گفت: در فضای سیاسی کشور، آن کسی موفق و سربلند خواهد بود که تقوای سیاسی داشته باشد والا بی‌تقوایی و بی‌اخلاقی قطعا هم به شخص و هم به جامعه ضربه می‌زند. این عضو هیات رییسه‌ی مجلس شورای اسلامی، در پایان گفت‌وگوی خود با ایسنا، رعایت اخلاق و عصمت سیاسی را سرمنشا رفع اختلافات در کشور عنوان کرد. تقوای سیاسی به معنای در نظر گرفتن اخلاق و منافع ملی است یک عضو شورای مرکزی فراکسیون اصولگرایان مجلس شورای اسلامی «تقوای سیاسی» را به معنای «بیان مطالب و سخنان از سوی سیاستمداران با در نظر گرفتن اخلاق، منافع ملی و حقانیت مطالب» عنوان کرد و گفت: با تقوای سیاسی هیچ‌گاه دعواهای کاذب به وجود نمی‌آید. اسماعیل کوثری، نماینده مردم تهران در گفت‌وگو با ایسنا، اظهار کرد: تقوای سیاسی بدان معناست که بیان مطالب براساس حقانیت موضوع باشد، به گونه‌ای که مطالب درست منتقل شود و اگر ضرورتی برای طرح موضوعی وجود ندارد، آن را مطرح نکنند، زیرا نباید هر راستی را بیان کرد. وی با تاکید بر تاثیر بسیار تقوای سیاسی در اخلاق سیاسی، گفت: با توجه به این‌که همواره مردم در همه شرایط به مسئولان نگاه می‌کنند، اگر مسئولان به جا سخن گفته و مطلبی را بزرگ یا کوچک نکنند، آن گاه شاهد خواهیم بود که اخلاق سیاسی در جامعه به بهترین نحو حاکم می‌شود. نماینده مردم تهران درخانه ملت در ادامه تاکید کرد: در صورتی که مسئولان با اتخاذ تقوای سیاسی مطالباتشان را ضمن در نظر گرفتن اخلاق، منافع ملی و حقانیت بیان کنند، آن گاه در هیچ شرایطی دعواهای کاذب به وجود نمی‌آید که این یک از آثار داشتن تقوای سیاسی در جامعه است. کوثری در پایان اظهار کرد: در شرایطی که اختلاف بر سر مسائل جزیی به وجود نیاید و مطالب براساس واقعیات از سوی مسئولان بیان شود، مردم نیز تقوای سیاسی را رعایت کرده و آنگاه شاهد جامعه‌ای مطلوب و خوب خواهیم بود. مهم‌ترین دستاوردرعایت تقوای سیاسی، اتحادوانسجام در کشور است یک عضو فراکسیون اصولگرایان مجلس مهم‌ترین دستاورد رعایت تقوای سیاسی از سوی سیاسیون و مسئولان کشور را ایجاد اتحاد و انسجام در کشور عنوان کرد. عسگر جلالیان، عضو کمیسیون انرژی مجلس شورای اسلامی در گفت‌وگو با خبرنگار ایسنا، با اعتقاد به این که به هر میزان که تبعیت از رهبر معظم انقلاب در حرکت سیاسیون و نخبگان سیاسی بیشتر دیده شود، اخلاقی سیاسی نیز بیشتر مراعات خواهد شد، ادامه داد: یکی از مهم‌ترین دستاوردهای رعایت تقوای سیاسی، اتحاد و انسجام ملی است. وی با بیان این‌که اتحاد ملی هم‌چنین باعث تقویت روحیه‌ی مضاعف کار و تلاش در جامعه می‌شود، افزود: خروجی این مهم عمران و آبادانی در کشور است. جلالیان ادامه داد: درصورتی که تقوا و اخلاق سیاسی در جامعه از سوی سیاسیون رعایت شود، نقدها منصفانه و نه مغرضانه خواهد بود و همه‌ی ما در چارچوب یک اخلاق حرفه‌یی و منصفانه سیاسی می‌توانیم به درستی حرکت کنیم. این عضو کمیسیون انرژی مجلس تاکید کرد که با در نظر داشتن تقوای سیاسی، هدف از نقدها، تخریب و تضعیف نخواهد بود و با اتحاد و انسجام جامعه می‌تواند حرکت کند. وی رعایت تقوای سیاسی و به عبارتی اخلاق حرفه‌ای را از ضروریات فضای امروز جامعه دانست و گفت: بدون رعایت تقوای سیاسی و ملاحظات ارزشی در حوزه‌ی سیاسی نمی‌توان کاری انجام داد که به حال مردم مفید فایده باشد. نماینده دیر و کنگان در مجلس رعایت تقوا از سوی سیاسیون را در درجه اول برای خودشان و پس از آن برای مردم موثر دانست و گفت: اگر در فضای سیاسی کشور اخلاق سیاسی رعایت شود، قطعا اخلاق کاری هم رعایت خواهد شد و اگر قرار باشد که در این راستا حرکت شود سرلوحه رعایت این اخلاق و تقوا باید تبعیت از فرمایشات و ایده‌های مقام معظم رهبری یعنی بروز ولایت پذیری در جامعه باشد. &amp; nbsp; 
 مجری پروژ‌ه‌های ملی و طرح ucf اصفهان معتقد است سیاسی‌ شدن مساله هسته‌یی و تبلیغات ضعیف مانع استفاده از کاربردهای انرژی هسته‌یی به طور گسترده در کشور شده است. قنادی در حالی از رسانه‌های کشور به &amp; nbsp; دلیل نپرداختن به ابعاد مختلف فن‌آوری هسته‌یی انتقاد می‌کند که از ابتدای آغاز بحث هسته‌یی برخی از رسانه‌ها، صاحب‌نظران و کارشناسان خواهان توجه بیش‌تر و بیش‌تر مسئولان به ابعاد و کاربردهای انرژی صلح‌آمیز هسته‌یی در کنار مساله‌ هسته‌یی کشورمان بوده‌اند! با این حال جای بسی خرسندی است که رییس پژوهشگاه علوم و فنون هسته‌یی سازمان انرژی اتمی پس از هشت سال از آغاز جدی فعالیت‌های هسته‌یی کشورمان با بیان این‌که مردم حق دارند بدانند چه اقداماتی در زمینه دانش و فن‌آوری هسته‌یی صورت گرفته و می‌گیرد، اعلام می‌کند: آمادگی داریم تولیدات و اقدامات خود را به اطلاع افکار عمومی برسانیم. محمد قنادی در گفت‌وگو با خبرنگاران «علمی - &amp; nbsp; فناوری» و «انرژی هسته‌یی» &amp; nbsp; خبرگزاری دانشجویان ایران (ایسنا) با بیان این‌که پژوهش و تحقیق، پایه و اساس هر صنعتی در همه‌ کشورهاست، اظهار کرد: اگر کشوری را می‌بینید که به لحاظ صنعتی پیشرفت‌های قابل ملاحظه‌ای داشته است قطعا در بخش‌های پژوهشی دانشگاه‌ها و پژوهشگاه‌هایش سرمایه‌گذاری کرده است و برآیند این پژوهش‌ها در نهایت امکان ایجاد یک صنعت بدون نقص را فراهم می‌کند. وی درباره‌ راه‌های تحقیق و پژوهش در کشورهای مختلف گفت: اولین راه، تحقیق و توسعه است و دوم، انتقال فن‌آوری از دیگر کشورها که هر کدام از این دو راه مزایا و آسیب‌های خاص خود را دارند. قنادی گفت: تحقیق و توسعه مفید است؛ چون نتیجه‌ی پژوهش در دست محققان و صنعتگران آن کشور است، اما سرمایه‌گذاری و زمان زیادی می‌برد. در انتقال فن‌آوری هر چند سرعت انتقال بالاست، اما اساس کار دیگر دست آن کشور نیست و ایجاد وابستگی می‌کند، از این رو کشورهایی که به دنبال پویایی در صنعت‌شان هستند به تحقیق و توسعه روی می‌آورند، نه انتقال فن‌آوری. امیدواریم پژوهشگاه علوم و فنون هسته‌یی پل خوبی بین سازمان انرژی اتمی و صنایع مراکز دانشگاهی باشد رییس پژوهشگاه علوم و فنون هسته‌یی سازمان انرژی اتمی با بیان این‌که پویایی صنعت کشورها به سه عامل نیروی انسانی، مدیریت و سرمایه‌گذاری بستگی دارد، افزود: در کشورهایی که پژوهشگاه‌ میان صنعت و دانشگاه‌ها قرار می‌گیرند در امر تحقیق و توسعه و آوردن آن به صنعت موفقند. در کشور ما نمونه‌ی پژوهشگاه نفت را داریم که میان صنعت نفت و دانشگاه قرار گرفت و ثمرات زیادی برای کشور داشت. امیدواریم پژوهشگاه علوم و فنون هسته‌یی نیز میان‌دار و پل خوبی بین سازمان انرژی اتمی و صنایع مراکز دانشگاهی کشور باشد. وی با اشاره به موفقیت‌هایی که در سال‌های گذشته برای سازمان انرژی اتمی در زمینه‌های مختلف به دست آمده است، تصریح کرد: ما می‌توانیم بدون توجه به مسائل سیاسی برای حمایت از صنایع مختلف کشور، در سازمان انرژی اتمی اقداماتی را در بخش تحقیق و توسعه فن‌آوری انجام دهیم. فن‌آوری هسته‌یی جایگاه بسیار گسترده و ارزشمندی در پزشکی، کشاورزی، صنعت و محیط زیست دارد. استفاده از این فن‌آوری در تولید انرژی، تنها یکی از این موارد است که باعث می‌شود در کنار آن به مسائل اقتصادی و محیط زیست نیز توجه شود. این استاد دانشگاه خاطرنشان کرد: یک فرد به طور متوسط هشت هزار کیلووات ساعت انرژی در سال مصرف می‌کند. برای تولید این میزان انرژی معادل00 28 کیلوگرم زغال‌سنگ، 2 هزار لیتر نفت یا 2400 متر مکعب گاز طبیعی مورد نیاز است که در ازای آن فقط 32 گرم اورانیوم با غنای 4 درصد برای توسعه این مقدار انرژی کافی است. این در حالی است که یک نیروگاه هزار مگاواتی 34 تن اورانیوم 4 درصد و در مقابل یک نیروگاه فسیلی با همین قدرت 3 میلیون و 18 هزار و 750 تن زغال‌سنگ، 2 میلیون و 156 هزار و 250 متر مکعب نفت معادل (10 میلیون بشکه) یا 2 میلیارد و 587 میلیون و 500 هزار متر مکعب گاز طبیعی مصرف می‌کند. در همین حال از این نیروگاه حدود سالیانه &amp; nbsp; 8. 5 میلیون تن دی اکسید کربن و مقادیر قابل توجهی دی‌اکسید سولفور و گازهای نیتروژن وارد جو می‌شود. وی در پاسخ به این پرسش که اما نیروگاه‌های هسته‌یی هزینه بسیار زیادی دارند، تصریح کرد: اگرچه سرمایه‌گذاری اولیه در نیروگاه‌های هسته‌یی بالاست، اما در مقایسه با سوخت کمی که هر ساله در آن مصرف می‌شود در دراز مدت این سرمایه‌گذاری مستهلک می‌شود. این در حالی است که در سال‌های بعد هزینه‌های ساخت نیروگاه‌های هسته‌یی با نیروگاه‌های حرارتی و غیره قابل مقایسه است. تمام رادیوداروهای مورد نیاز در کشور از طریق رآکتور تهران و شتاب‌دهنده کرج تامین می‌شود موارد جزیی از رادیوداروها با تامین رادیوایزوتوپ‌ها از خارج به دست می‌آید معاون رییس سازمان انرژی اتمی در مورد فعالیت پژوهشگاه علوم و فنون هسته‌یی در رابطه با تولید رادیوداروهای جدید و عرضه‌ رادیوداروها به بازار داخلی گفت: از سال 1386 که تحریم‌ها بسیار گسترده شد و ورود رادیوداروها از کشورهای دیگر برای ما غیرممکن شد، تصمیم گرفتیم رادیوداروها را خودمان تولید کنیم که به فضل الهی در کوتاه‌ترین زمان به این موفقیت دست پیدا کردیم. در حال حاضر تمام رادیوداروهای مورد نیاز کشور از طریق رآکتور تحقیقاتی تهران و شتاب‌دهنده کرج تامین و به تمام بیمارستان‌های کشور عرضه می‌شود. البته با توجه به مشکلی که در رابطه با سوخت رآکتور تهران پیدا کردیم، این رآکتور فعلا به صورت محدود فعالیت می‌کند و موارد جزیی نیز توسط شرکت‌های خصوصی از طریق وارد کردن رادیوایزوتوپ‌ها به کشور تامین می‌شود، اما در حال حاضر رادیوداروهای مورد نیاز در بیمارستان‌ها را سازمان انرژی اتمی تامین می‌کند. قنادی در مورد واردات رادیوداروها اظهار کرد: هر از گاهی با مجوز وزارت بهداشت، برخی از رادیوداروها از خارج وارد و بین بیمارستان‌های کشور پخش می‌شود. در حال حاضر یک هفته در میان این رادیو‌داروها (وارداتی) توزیع می‌شوند. سالانه یک میلیون نفر از رادیودارو استفاده می‌کنند رادیوداروهای تولید داخل به مراتب از نمونه‌های خارجی بهتر عمل می‌کنند رییس پژوهشگاه علوم و فنون هسته‌یی سازمان انرژی اتمی‌گفت: هر ساله برای تشخیص بیماری حدود یک میلیون بیمار به وسیله‌ رادیوداروها در کشور اقدام می‌شود و 200 نفر در هفته برای درمان سرطان تیرویید از ید 131 استفاده می‌کنند. وی با بیان این‌که در یکی دو سال اخیر موفقیت‌های بی‌نظیری در زمینه‌ی رادیوداروها، درمان و کاهش درد بیماران از طریق رادیوداروها به دست آورده‌ایم، افزود: در بیماری‌های مثل متاستاز استخوان از این رادیوداروها در بیمارستان‌های شریعتی، شهدای تجریش، مشهد و شیراز و سایر بیمارستان‌ها استفاده می‌شود. در همین حال رادیوداروهای تولیدی داخل به مراتب از نمونه‌های خارجی بهتر عمل می‌کنند و گزارش پزشکان حاکی از این است که درد بسیاری از بیماران با استفاده از آن‌ها به شدت کاهش پیدا کرده است که این موفقیت چشمگیری برای کشور محسوب می‌شود. حدود 20 نوع رادیوداروی جدید تولید می‌کنیم رادیوداروهای جدید در مرحله آزمایش بالینی قرار دارند 90 درصد رادیوداروها در چارچوب طرح کلان ملی را تولید کرده‌ایم قنادی با اشاره به طرح کلان ملی درباره تولید رادیوداروهای بیش‌تر در کشور اظهار کرد: به موازات موفقیتی که سازمان انرژی اتمی در زمینه تولید رادیوداروها به دست آورد، معاونت فن‌آوری ریاست جمهوری با پژوهشگاه علوم و فنون هسته‌یی قراردادی را برای تولید 15 نوع رادیوداروی جدید در کشور ابلاغ کرد. البته در این رابطه ما تا مرحله‌ تولید از حمایت و همکاری معاونت فن‌آوری ریاست جمهوری برخورداریم. معاون سازمان انرژی اتمی خاطرنشان کرد: این طرح در یک زمان‌بندی مناسب در حال انجام است و 90 درصد رادیوداروهایی که تولید کرده‌ایم در حال حاضر برای آزمایش‌های بالینی در بیمارستان‌ها در مرحله تست قرار دارد. پس از انجام تست روی حیوانات آزمایشگاهی، تست این رادیوداروها بر روی انسان‌ها انجام می‌شود. حدود 9 ماه از امضای این قرارداد گذشته است و ما موفقیت‌های خوبی به دست آورده‌ایم؛ از این رو پیشنهاد کردیم تعداد رادیو‌داروها از 15 نوع به حدود 20 نوع افزایش پیدا کند که مورد موافقت قرار گرفته است. رادیوداروهای جدید تا سال آینده تولید و به بیمارستان‌ها ارسال خواهند شد وی در مورد رو به پایان بودن سوخت رآکتور تهران و ایجاد خلل احتمالی در روند تولید رادیوداروها گفت: تا زمانی که این 20 نوع رادیودارو را بتوانیم به مرحله‌ی تولید برسانیم، سوخت وجود دارد و تا سال آینده آن‌ها تولید و به بیمارستان‌ها ارسال خواهند شد. رییس پژوهشگاه علوم و فنون هسته‌یی سازمان انرژی اتمی با اشاره به بازخورد تولید رادیوداروهای جدید نزد پزشکان و بیماران، اظهار کرد: بازخورد آن‌ها بسیار مثبت بوده و نامه‌های بسیاری در تایید و اثرگذار بودن آن‌ها به دست ما رسیده است. برخی از رادیوداروها با ترکیبات دیگری از کشورهای دیگر با قیمت گران‌تر به ایران وارد می‌شد که در حال حاضر همان رادیوداروها با اثرات مطلوب و قیمت ارزان‌تر در داخل تولید و در اختیار بیماران کشور قرار می‌گیرد. وی در ادامه گفت‌وگو با ایسنا به برگزاری نمایشگاهی از پیشرفت‌های هسته‌یی ایران در عرصه‌های مختلف دانش و فن‌آوری هسته‌یی در حاشیه‌ی کنفرانس سالانه آژانس بین‌المللی انرژی اتمی در وین اشاره کرد و افزود: بر اساس گزارشی که از عملکرد این نمایشگاه به دست ما رسیده است، استقبال بسیار خوبی صورت گرفته و حتی برخی کشورها خریدن تولیدات ما را خواستار شده‌اند. بسیاری از رادیوداروهای ایران برای اولین‌بار در کشور و منطقه تولید می‌شوند 120 مرکز پزشکی هسته‌یی در کشور داریم معاون رییس سازمان انرژی اتمی ایران با اشاره به این که برخی از رادیوداروهای تولید در داخل برای اولین‌بار در منطقه و برخی برای اولین‌بار در سطح کشور تولید می‌شوند و برخی از آن‌ها در مرحله‌ تحقیق در دنیا هستند مثل رادیوداروی رنیوم، ام آی بی جی و هولمیوم، ایتریوم، ساماریوم و... خوشبختانه این رادیوداروها در مرحله‌ی تست بالینی قرار دارند. قنادی تعداد مراکز پزشکی هسته‌یی کشور را 120 مرکز عنوان کرد و افزود: ما در این زمینه با افزایش قابل توجهی از پزشکان، داروسازها و متخصصان روبه‌رو بوده‌ایم. قنادی در مورد صرفه‌جویی ارزی ساخت رادیوداروها در کشور خاطرنشان کرد: به طور کلی هزینه رادیوداروهای ساخت داخل تقریباً یک سوم قیمت رادیوداروهای خارجی است. ایران در تولید ژنراتور مولیبدن در منطقه و خاورمیانه بی‌نظیر است وی هم‌چنین تاکید کرد: ایران در تولید ژنراتور مولیبدن در منطقه و خاورمیانه بی‌نظیر است. در رابطه با تولید رادیوداروهای جدید و ید 131 برخی کشورها در سطح قابل توجهی هستند، اما تعاملی با کشورهای دیگر ندارند که بتوان از آن‌ها این داروها را گرفت. در حال حاضر دستگاه پت را وزارت بهداشت تامین می‌کند رییس پژوهشگاه علوم و فنون هسته‌یی سازمان انرژی اتمی‌گفت: تنها موردی که ما در حال حاضر نمی‌توانیم در بیمارستان‌ها خدمت‌رسانی کنیم و وزارت بهداشت باید تامین آن را به عهده بگیرد، مساله‌ی استفاده از دستگاه پت (positron emission tomography) است. البته، در حال طراحی و ساخت آن هستیم. وی گفت: رادیوداروهای مربوط به آن را تولید کرده‌ایم‌، ‌ اما برای خود دستگاه باید سرمایه‌گذاری قابل توجهی صورت گیرد. بحث خرید رادیوایزوتوپ‌ از روس‌ها در جریان است معاون سازمان انرژی اتمی در ادامه در مورد خرید رادیوایزوتوپ از روسیه به این جمله بسنده کرد که " این بحث در جریان است. " سازمان انرژی اتمی در صنعت می‌تواند خدمات ارزنده‌ای ارائه کند دولت برای استفاده از فن‌آوری هسته‌یی در صنعت اعمال نظر کند دستگاه‌های ما یک سوم قیمت مشابه خارجی، استاندارد و تضمین شده است رییس پژوهشگاه علوم و فنون هسته‌یی سازمان انرژی اتمی در ادامه‌ درباره‌ استفاده از فن‌آوری هسته‌یی در صنعت اظهار کرد: فن‌آوری هسته‌یی جایگاه ویژه‌ای در صنعت پیدا کرده است. امروزه از کوچک‌ترین صنایع تا بزرگ‌ترین کارخانه‌ها در صنعت به نوعی با فن‌آوری هسته‌یی در ارتباط است. از کارخانه‌های کاغذسازی گرفته تا بزرگ‌ترین کارخانه‌های پتروشیمی، ذوب آهن، پالایشگاه‌ها، نیروگاه‌ها، ساخت سیلو و غیره فن‌آوری هسته‌یی کاربرد دارد. این فن‌آوری در ضخامت‌سنجی چوب، کاغذ، فولاد کاربرد دارد و سازمان انرژی اتمی در این زمینه می‌تواند خدمات ارزنده‌ای ارائه کند. ما به وزارت‌خا‌نه‌های مربوطه اعلام کرده‌ایم که اگر در بخش‌های مربوطه تمایل داشته باشند می‌توانند از دستگاه‌های پژوهشگاه استفاده کنند. قنادی در پاسخ به این پرسش که تا چه اندازه صنایع کشور به پذیرش تکنولوژی هسته‌یی از سوی سازمان انرژی اتمی تمایل دارند؟ گفت: بر اساس وظیفه توانایی‌های‌مان در زمینه‌های مختلف در صنعت را به وزارت صنایع و بخش‌های دیگر اعلام کرده‌ایم. ما می‌توانیم دستگاه‌های خود را با یک سوم قیمت مشابه خارجی آن ارائه کنیم و تضمین می‌دهیم این دستگاه‌ها کاملا استاندارد و مشابه دستگاه‌های خارجی هستند. وی در پاسخ به این پرسش که وزارت‌خانه‌ها برای استفاده از پیشرفت‌های فن‌آوری هسته‌یی در صنعت دستورالعمل و برنامه‌ی روشنی دارند؟ اظهار کرد: طبیعتاً دولت در این رابطه در وزارتخانه‌ها می‌تواند اعمال نظر کند. پژوهشگاه، دستگاه‌های ارتفاع‌سنج و ضخامت‌سنج در اختیار صنعت قرار می‌دهد رییس پژوهشگاه علوم و فنون هسته‌یی سازمان انرژی اتمی هم‌چنین گفت: ما موفق شدیم دستگاه‌های ارتفاع‌سنج و ضخامت‌سنج را برای سنجش ارتفاع کوره‌های بلند، سیلوها، لوله‌های نفت و گاز، برق‌گیر کشتی‌ها و ساختمان‌های بلند بسازیم. هم‌چنین می‌توانیم در زمینه عمق‌سنجی برای چاه‌های نفت، اکتشاف مواد معدنی، تشخیص مواد مخدر و منفجره در مبادی ورودی فرودگاه‌ها، ترکیدگی و شکستگی تمامی قطعات خودروها، کشتی‌ها و هواپیماها و تبدیل فاضلاب انسانی و شیرابه‌ها به کود شیمیایی و آنالیز مواد اقدام کنیم. ساخت سامانه پرتودهی تجهیزات پزشکی و مواد غذایی قنادی هم‌چنین از طراحی و ساخت سامانه پرتودهی تجهیزات پزشکی برای ضدعفونی کردن و پرتودهی مواد غذایی برای نگهداری طولانی‌مدت و میکروب‌زدایی خبر داد و گفت: طراحی این سامانه به اطلاع معاونت فن‌آوری ریاست جمهوری رسیده است. وی ادامه داد: در حال حاضر دو سامانه پرتودهی تجهیزات پزشکی در تهران و یزد وجود دارد که با هزینه‌ بسیار پایین کار را انجام می‌دهد و در صورت تامین تسهیلات مالی در چند نقطه دیگر کشور نیز ساخته خواهد شد. این استاد دانشگاه با تاکید بر این‌که بر اساس گزارش‌ها 25 درصد مواد غذایی در کشور تبدیل به ضایعات می‌شود، تصریح کرد: امروزه در دنیا بحث نگهداری طولانی مدت مواد غذایی مورد توجه قرار گرفته است و بر روی آن سرمایه‌گذاری می‌شود. ما می‌توانیم با پرتودهی مواد غذایی، ضایعات را از بین ببریم و یا به حداقل برسانیم. در حال حاضر حدود 24 کشور مجوز پرتودهی 45 نوع مواد غذایی را دارند. پرتودهی مواد غذایی تهدیدی برای سلامت افراد نیست سیاسی‌ شدن مساله هسته‌یی و تبلیغات ضعیف موانع بر سر استفاده از کاربردهای انرژی هسته‌یی است وی در پاسخ به این پرسش که مردم نسبت به مصارف و کارکردهای صنعت هسته‌یی در زندگی روزمره به خوبی آگاه نیستند و برخی برداشت‌های منفی دراین‌باره وجود دارد، خاطرنشان کرد: در پرتودهی هیچ‌گونه رادیواکتیویته‌ای در مواد غذایی و دیگر موارد به وجود نمی‌آید. پرتو گاما مثل نور از مواد عبور می‌کند و میزان پرتودهی کاملا حساب شده و بر اساس معیارهای استاندارد بین‌المللی انتخاب می‌شود و سلامت افراد را تهدید نمی‌کند. این مساله‌ از سوی مراکز بین‌المللی مثل آژانس بین‌المللی انرژی اتمی و سازمان بین‌المللی فائو مورد تایید قرار دارد. معتقدم بزرگ‌ترین مشکل بر سر راه استفاده از کاربردهای انرژی هسته‌یی در صنایع پزشکی، کشاورزی و صنعت ناشی از تبلیغات ضعیف در این زمینه‌هاست. البته نمی‌توان سیاسی‌ شدن مساله هسته‌یی ایران را در این خصوص بی‌تاثیر دانست. رسانه‌های گروهی انرژی هسته‌یی را از مسائل سیاسی خارج کنند و آن را به میان مردم بیاورند. وزارت‌خانه‌های بازرگانی، جهاد کشاورزی و صنایع برای کاهش ضایعات مواد غذایی اقدام مشترکی انجام دهند. این استاد دانشگاه تاکید کرد: قطعا چرخه سوخت و نیروگاه‌های هسته‌یی برای ما مهم هستند، مجموعه انرژی هسته‌یی تنها 10 درصد آن را تشکیل می‌دهد و 90 درصد دیگر فن‌آوری هسته‌یی که ضامن سلامتی انسان‌ها در تشخیص بیماری‌های لاعلاج، درمان بیماری‌های عمدتاً سرطانی و غیره است را تشکیل می‌دهد. وی ادامه داد: معتقدم وزارت‌خانه‌های بازرگانی، جهاد کشاورزی، صنایع و معادن باید درباره مسائلی مثل کاهش ضایعات مواد غذایی با استفاده از کاربردهای انرژی هسته‌یی اقدام مشترکی را انجام دهند و در این‌باره یک الگوی مناسب ارائه کنند. چرا باید محصولاتی مانند پیاز و سیب‌زمینی و... تولید داخل به خاطر خوب نگهداری نشدن دفن شوند؟ البته رسانه‌های گروهی باید انرژی هسته‌یی را از مسائل سیاسی خارج کنند و آن را به میان مردم بیاورند. فن‌آوری هسته‌یی برای خوشبختی، آرامش و رفاه انسان‌هاست؛ 60 سال پیش از آن برای نابودی انسان استفاده شد اما امروزه در عرصه‌های مختلف زندگی بشر موجب رفاه، سلامت و آرامش انسان‌هاست. آماده‌ایم تولیدات و اقدامات خود را به اطلاع افکار عمومی برسانیم معاون رییس سازمان انرژی اتمی ایران در پاسخ به این پرسش که این نگرانی وجود دارد که اگر موضوع هسته‌یی ایران در ابعاد سیاسی و بین‌المللی‌اش پایان یابد مردم دیگر سراغی از انرژی هسته‌یی نخواهند گرفت، چون تعریف‌شان از انرژی هسته‌یی در موضوعاتی مثل "غنی‌سازی" خلاصه می‌شود، اظهار کرد: برای این کار به اطلاع رسانی و ایجاد یک الگوی فرهنگی در کشور نیاز داریم. ما آماده‌ایم تولیدات و اقدامات خود را به اطلاع افکار عمومی برسانیم. مردم حق دارند بدانند چه اقداماتی در زمینه دانش و فن‌آوری هسته‌یی صورت گرفته و می‌گیرد. وی در ادامه افزود: قطره‌های چشمی که در داروخانه‌ها وجود دارد و مردم از آن استفاده می‌کنند در سازمان انرژی اتمی پرتودهی می‌شود. دارویی که برای گرفتگی شریان‌ها و عروق استفاده می‌شود را ما تولید می‌کنیم. خوشه‌ی گندمی که دانه‌هایش بزرگ‌تر و ساقه‌هایش ضخیم‌تر شده، پرتودهی شده است. آرد و آلودگی حبوبات آلوده به میکروب با پرتودهی بهینه و آلودگی‌شان برطرف شده است که متاسفانه مردم اطلاعی از آن ندارند. برنامه جامع سازمان انرژی اتمی برای سالم‌سازی خرما قنادی در ادامه از برنامه جامع سازمان انرژی اتمی برای سالم‌سازی تولیدات خرما در کشور خبر داد و گفت: برای جلوگیری از ترش شدن و کرم‌زدگی توانستیم خرما را پرتودهی کنیم و پیش‌بینی می‌کنیم که یک چهارم خرمایی که پیش از این، دور ریخته می‌شد را به بازار برگردانیم. این کار در مورد کشمش، گردو، پسته، بادام نیز انجام می‌شود. متاسفانه اخیرا شنیده‌ام که زعفران ایران به خارج ازکشور برده و پس از پرتودهی آن را به نام کشور مربوطه صادر می‌کنند. ما می‌توانیم این کار را خودمان انجام دهیم. رییس پژوهشگاه علوم و فنون هسته‌یی سازمان انرژی اتمی هم‌چنین از برگزاری کارگاه یک روزه برای خبرنگاران و رسانه‌های گروهی در رابطه با کاربردها و پیشرفت‌های هسته‌یی ایران در سازمان انرژی اتمی خبر داد. در هشت پروژه دوجانبه و 13 پروژه منطقه‌یی و پروژه‌های crp با آژانس همکاری داریم قنادی در ادامه درباره‌ همکاری‌های ایران با آژانس بین‌المللی انرژی اتمی خاطرنشان کرد: ما هشت پروژه در موارد صلح‌آمیز پزشکی، صنعت، کشاورزی و محیط زیست و هم‌چنین 13 پروژه‌ی منطقه‌یی و پروژه‌هایی تحت عنوان سی‌آر‌پی (coordinated research project) با همکاری آژانس در دست اجرا داریم. ما در زمینه‌ی رفت و آمد کارشناسان آژانس به ایران با این نهاد بین‌المللی همکاری می‌کنیم. برخی از این پروژه‌ها سه تا چهار ساله است و برخی از آن‌ها به تازگی شروع شده است و برخی در حال اتمام است. معاون رییس سازمان انرژی اتمی در ادامه این گفت‌وگو درباره تعداد دانشجویان پذیرش شده در پژوهشگاه علوم و فنون هسته‌یی اظهار کرد: به طور کلی 48 دانشجوی دکترای بورسیه از دانشگاه‌های کشور داریم. هم‌چنین 215 نفر در مقطع کارشناسی ارشد که از سوی دانشگاه‌های مختلف در پژوهشگاه سازمان انرژی اتمی پروژه می‌گذارند و هزینه‌ای از آن‌ها گرفته نمی‌شود. ما توانسته‌ایم 44 نفر از دانشجویان دوره‌ی دکتری را بر اساس مجوز وزارت علوم با همکاری دانشگاه امیرکبیر و شهید بهشتی در پژوهشگاه علوم و فنون هسته‌یی سازمان انرژی اتمی جذب کنیم. وی در مورد پروژه‌های تحقیقاتی این پژوهشگاه با دیگر مراکز تحقیقاتی گفت: از سال 86 تاکنون 142 قرارداد پژوهشی با معاونت تحقیقات سازمان انرژی اتمی و مراکز دیگر تحقیقاتی در سطح کشور منعقد شده و دو پروژه کلان ملی تحت عنوان "طراحی و ساخت رآکتور و نیروگاه آزمایشی گداخت" و "تولید رادیوداروها" را با معاونت فن‌آوری ریاست جمهوری امضا کرده‌ایم. قنادی درباره‌ پروژه گداخت هسته‌یی با بیان این‌که این پروژه کاری بسیار بزرگ و زمان‌بر است افزود: کشورهای بزرگ دنیا در این زمینه هنوز در ابتدای کارند. پروژه‌ی (ایتر) با 15 تا 16 میلیارد یورو هزینه هنوز موفقیت چندانی به دست نیاورده است، اما اگر روزی بشر بتواند به انرژی حاصل از گداخت هسته‌یی دست یابد مشکلی برای تولید انرژی نخواهد داشت. رییس پژوهشگاه علوم و فنون هسته‌یی سازمان انرژی اتمی در ادامه در مورد تعداد تفاهم‌نامه‌های پژوهشگاه علوم و فنون هسته‌یی با مراکز دانشگاهی و پژوهشی اظهار کرد: 59 تفاهم‌نامه همکاری داریم که از سال 86 به بعد امضا شده است. وی هم‌چنین گفت: برگزاری دوره دکترای مهندسی هسته‌یی با همکاری یکی از دانشگاه‌های کشور را احتمالا در بهمن‌ماه سال جاری خواهیم داشت که از این بابت از وزارت علوم قدردانی می‌کنیم. پژوهشگاه علوم و فنون هسته‌یی تنها موسسه‌ای است که این دوره را برگزار می‌کند. ما بورسیه‌های فارغ‌التحصیل در این پژوهشگاه را به عضویت در هیات علمی‌مان می‌پذیریم. قنادی ادامه داد: در حال حاضر پژوهشگاه 300 عضو هیات علمی برجسته و شاخص دارد. پژوهشگاه هیات امنا و هیات ممیزه مستقل دارد. هم‌چنین مجله‌ی علوم و فنون هسته‌یی هر سه ماه یک‌بار که در کشور بی‌نظیر است در سازمان انرژی اتمی (پژوهشگاه) منتشر می‌شود. در پژوهشگاه حداقل 25 تا 30 تن از اساتید برجسته دانشگاه‌های کشور همکاری دارند که پروژه‌های مشترک را با دانشجویان دکترا انجام می‌دهیم. وی خاطرنشان کرد: پژوهشگاه علوم و فنون هسته‌یی جایگاه بسیار ارزشمندی برای اساتید و دانشجویان کشور در زمینه‌های مختلف دانش و فن‌آوری هسته‌یی است. این پژوهشگاه نه تنها در مسائل هسته‌یی بلکه می‌تواند در زمینه‌های دیگر علوم و فنون مثمرثمر باشد. قنادی در ادامه گفت‌وگو با ایسنا، ‌ درباره فعالیت‌های پژوهشکده لیزر اظهار کرد: تحقیقات مربوط به لیزر و ساخت بعضی از لیزرهای صنعتی و پزشکی در این پژوهشکده انجام می‌شود. این پژوهشکده پروژه‌های پژوهشی برجسته و امکانات تحقیقاتی بالایی در اختیار دارد. شرکت‌ها و موسساتی که به نوعی به دستگاه‌های لیزر نیاز دارند می‌توانند در رابطه با ساخت لیزر و یا تامین قطعات مورد نیاز با ما در ارتباط باشند. وی فعالیت پژوهشکده مواد پژوهشگاه علوم و فنون هسته‌یی را در رابطه با مواد مورد نیاز تاسیسات هسته‌یی مثل شیشه‌های سربی و مواد مورد استفاده برای جلوگیری از خوردگی بدنه تاسیسات هسته‌یی دانست. رییس پژوهشگاه علوم و فنون هسته‌یی سازمان انرژی اتمی با اشاره به اقدامات پژوهشکده کشاورزی، پزشکی و صنعتی در کرج، خاطرنشان کرد: پرتودهی مواد کشاورزی و تولید رادیوداروهایی که بدون رآکتور و در سیکلوترون کرج انجام می‌شود، مثل گالیوم، تالیوم، کرییپتون، ایندیوم و مس انجام می‌شود و نیز کالیبراسیون کلیه دستگاه‌های پزشکی هسته‌یی در این پژوهشکده انجام می‌پذیرد. طراحی مفهومی رآکتور 20 مگاواتی جدید پایان یافته است قنادی در رابطه با پژوهشکده رآکتور و شتاب‌دهنده‌ها گفت: این پژوهشکده علاوه بر کارگردانی و سرپرستی رآکتور تهران که تولید رادیوایزوتوپ‌ها را بر عهده دارد دو رآکتور تحقیقاتی در اصفهان که برای تحقیقات و آموزش و آنالیز مواد پزشکی، کشاورزی و صنعتی از آن‌ها استفاده می‌شود را اداره می‌کند. به موازات این رآکتورها دستور طراحی و ساخت یک رآکتور 20 مگاواتی از سوی ریاست سازمان انرژی اتمی مشابه رآکتور تهران داده شده است که به‌ موقع گزارش مفصلی در رابطه با آن را اریه می‌کنیم. او ادامه داد: این رآکتور کاملا بومی است، البته از تجربیات‌مان در رآکتور تحقیقاتی تهران برای طراحی آن استفاده می‌کنیم. در حال حاضر طراحی مفهومی رآکتور 20 مگاواتی جدید پایان یافته است. قنادی در مورد ساخت صفحه سوخت برای رآکتور تهران با بیان این‌که انجام این کار به عهده‌ی یکی از شرکت‌های زیر مجموعه‌ سازمان انرژی اتمی است، افزود: کارهای اولیه در این شرکت برای ساخت صفحه سوخت انجام شده است و آن‌ها قول داده‌اند که در اسرع وقت آن را به ما تحویل دهند. برای دانشگاه‌ها شتاب‌دهنده نوترون‌ می‌سازیم رییس پژوهشگاه علوم و فنون هسته‌یی تصریح کرد: در پژوهشکده علوم هسته‌یی شتاب‌دهنده‌ نوترون‌ها (برای آنالیز مواد) که از سوی بعضی از دانشگاه‌ها سفارش داده شده است ساخته و هم‌چنین تولید رادیوایزوتو‌پ‌ها برای بعضی از صنایع و تحقیقات بنیادی در حال انجام است. پروژه جداسازی فلز زیرکونیوم و هافنیوم از پروژه‌های صنعتی تاسیسات هسته‌یی اصفهان است قنادی درباره‌ فعالیت پژوهشکده چرخه سوخت گفت: تحقیقات بنیادی مربوط به چرخه سوخت، استخراج فلزات با استفاده از میکروب‌ها، پروژه‌ای‌ در مورد جداسازی فلز زیرکونیوم و هافنیوم که از پروژه‌های صنعتی تاسیسات هسته‌یی اصفهان است و نیز تحقیقات پایه در این پژوهشکده در حال انجام است. هم‌چنین در رابطه با میله‌های سوخت و به طور کلی تحقیقات مربوط به چرخه‌ سوخت اقدامات قابل توجهی انجام می‌شود. در آزمایشگاه جابربن حیان آنالیز مواد و تحقیقات پایه انجام می‌شود قنادی که خود پایه‌گذار آزمایشگاه جابربن حیان در سازمان انرژی اتمی ایران است، درباره فعالیت این آزمایشگاه گفت: این آزمایشگاه بسیار مجهز برای آنالیز مواد و تحقیقات پایه و کاربردی است و دستگاه‌های دقیقی در اختیار دارد و یکی از فعالیت‌های عمده آن از سال‌ها پیش تاکنون تربیت نیروی انسانی متخصص بوده که اکثر دانشجویان دوره دکترا مورد نیاز سازمان انرژی اتمی و شرکت‌های وابسته در آن تربیت شده‌اند. دکتر محمد قنادی‌ مراغه ـ مجری پروژ‌ه‌های ملی و طرح ucf اصفهان و مدیرعامل پیشین شرکت مادر تخصصی تولید مواد اولیه و سوخت هسته‌یی سازمان انرژی اتمی ـ است. وی از 1385 ریاست پژوهشگاه علوم و فنون هسته‌یی سازمان انرژی اتمی را بر عهده گرفت. وی استاد رادیو شیمی و دارای نشان درجه 2 پژوهش در کشور است. &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; گفت‌وگو از خبرنگاران ایسنا: &amp; nbsp; امیر بامه و زهرا اصغری﻿ بر اساس برنامه اعلام شده توسط سازمان فضایی روسیه، آندری باریسنکو، الکساندر ساماکوتایف و رونالد گاران سرنشینان ناو کیهانی سایوز تی. ام. آ – 21 که قرار است فردا 5 آوریل پرواز خود را به سوی ایستگاه فضایی بین المللی آغاز کند، اینک در بایکونور در قرنطینه، آخرین مراحل قبل از سفر را می‌گذرانند. به گزارش سرویس فناوری خبرگزاری دانشجویان ایران (ایسنا)، آن‌ها از حدود دو هفته قبل در هتل مخصوصی در مرکز پرتاب‌های فضایی بایکونور به سر می‌برند و ضمن انجام آخرین تمرین‌ها، خود را برای پرواز چند ماهه در ایستگاه فضایی بین المللی آماده می‌کنند. سیروس برزو، تحلیلگر فضایی مقیم روسیه با بیان این که اعزام فضانوردان این کشور با آداب و مراسم خاصی همراه است می‌گوید: کیهان نوردان به طور معمول 15 روز قبل از پرتاب به بایکونور می‌آیند. آن‌ها تا زمان آغاز سفر در هتلی ویژه با نام «کیهان نورد» اقامت می‌کنند. در پشت هتل، خیابانی است که در دو طرفش درختان متعدد دیده می‌شود. این‌ها، درختانی هستند که هر فضانورد قبل از پرتاب باید یکی از آن‌ها را غرس کند. طبق سنت، کیهان نوردان از موزه بایکونور بازدید دارند که طی آن، دفتر یادبود، پاکت های پستی، کتاب‌ها و غیره را امضا می‌کنند. همچنین یادگارهایی از اشیای شخصی خود را اهدا می‌کند. تمامی گروه‌های فضایی حتما شب قبل از پرتاب، باید فیلم «خورشید سفید صحرا» که محصول سال 1969 شوروی را تماشا کنند. این فیلم در زمان خود از محبوب ترین محصولات سینمای شوروی به شمار می رفت. جالب آن که فضانوردان در هر پرواز، توفیق اجباری تماشای فیلم را دارند و حتما آنرا خواهند دید! آلکساندر بالاندین، کیهان نوردی که در پاییز گذشته به ایران سفر کرد در پاسخ به سوال ایسنا درباره ماموریت و مدت اقامت کیهان نوردان سایوز تی. ام. آ- 21 در ایستگاه فضایی بین‌المللی گفت: این سه تن تا 16 سپتامبر در مدار خواهند بود و برنامه مفصلی را به انجام خواهند رساند که در آن 40 آزمایش مختلف تنها در بخش روسی ایستگاه پیش بینی شده است. وی در پاسخ به این سوال که پرواز طولانی در بی وزنی باعث بروز اختلال در ماهیچه‌ها و عروق و قلب نمی‌شود، اظهار کرد: برای جلوگیری از این مشکل، در ایستگاه فضایی بین‌المللی انواع مختلف وسایل ورزشی وجود دارد. از این وسایل در ایستگاه‌های فضایی قبلی استفاده شده و توانایی آن‌ها به اثبات رسیده است. از جمله این ابزارها می‌توان به دوچرخه ثابت و یک میدان دو دوار همچنین فنرهای ورزشی اشاره شد. وی اضافه کرد ورزش‌هایی که برای فضانوردان اجباری است. به طور مثال آن‌ها باید حداقل روزی 5 کیلومتر با دوچرخه ثابت پا بزنند. بنا به گفته بالاندین، فضانوردان از لباس مخصوص استفاده می‌کردمند که باعث مقاوم شدن ماهیچه می‌شد. آن‌ها با پوشیدن لباس‌های «پنگوئن» که در محل‌های مخصوصی به الیاف‌های لاستیکی مجهز بود، مجبور می‌شدند برای انجام حرکت‌های عادی، نیرویی را به عضلات وارد بیاورند به این ترتیب در کنار تجهیزات ورزشی این لباس‌ها نیز به تقویت عضلات کمک می‌کردم. لباس «چیبیس» با ایجاد خلا در قسمت تحتانی بدن، از نرسیدن خون و مایعات به اندام‌ها وعضلات تحتانی بدن جلوگیری می‌کردم. بر اساس آخرین اطلاعات منتشر شده توسط روسکاسموس، سازمان فضایی روسیه، ناو کیهانی سایوز تی. ام. آ- 21 در ساعت 22: 18: 20 روز 5 آوریل به وقت گرینویچ (16 فروردین) از همان سکویی راهی فضا خواهد شد که یوری گاگارین 50 سال پیش سفرش را آغاز کرد. این کیهان‌پیما پس از حدود دو شبانه روز پرواز مستقل به ایستگاه فضایی بین المللی خواهد پیوست. آندری باریسنکو، مهندس 47 ساله از جمله طراحان سامانه‌های فضایی است که در موسسه تولیدات فضایی انرگیا کار می‌کند و از سال 2003 به جرگه کیهان نوردان روسیه پیوسته است. الکساندر ساماکوتایف فرمانده ناو سایوز تی. ام. آ- 21، خلبان برجسته نیروی هوایی روسیه است. او در سال 2003 به عنوان فضانورد انتخاب شد، 41 سال دارد. رونالد گاران سومین عضو گروه 50 ساله و خلبان نیروی هوایی آمریکا است. او در سال 2000 به عنوان نامزد فضانورد انتخاب شد. گاران در سال 2008 به عنوان متخصص ماموریت در پرواز شماره 124 شاتل فضایی شرکت داشت که 13 روز 18 ساعت 13 دقیقه طول کشید. در این پرواز سه راهپیمایی فضایی به مدت 20 ساعت 32 دقیقه توسط گارن صورت گرفت. در گزارش‌های بعدی، وضعیت پرواز سایوز تی. ام. آ- 21 و کیهان نوردان آن را مرحله به مرحله تا ایستگاه فضایی بین المللی پی خواهیم گرفت. 
﻿ اشاره: در ویرایش نخست &amp; nbsp; اولین بخش &amp; nbsp; از مقاله‌ی &amp; nbsp; «رهیافتهای گوناگون ترویج» &amp; nbsp; از مجموعه‌ی متون آموزشی «مفاهیم مهندسی کشاورزی -ترویج» &amp; nbsp; که ویژه‌ی خبرنگاران سیاستی و سیاست‌پژوهان بخش &amp; nbsp; کشاورزی تدوین شده است، در این مقاله موضوع آلودگی &amp; nbsp; و منابع آلاینده‌های خاک و تاثیر آن بر روی محیط زیست جانداران مورد بررسی &amp; nbsp; قرار می‌گیرد. &amp; nbsp; سرویس مسائل راهبردی ایران، آشنایی با مفاهیم تخصصی &amp; nbsp; در هر حوزه را مقدمه‌ی ایجاد یک عرصه‌ عمومی برای گفت وگوی دانشگاهیان و حرفه‌مندان با مدیران و سیاست‌گذاران درباره‌ی سیاست‌ها و استراتژی‌ها و برنامه‌ها در آن حوزه می‌داند و اظهار امیدواری می‌کند تحقق این هدف، ضمن مستندسازی تاریخ فرآیند سیاست‌گذاری عمومی و افزایش نظارت عمومی بر این فرآیند، موجب طرح دید‌گاه‌های جدید و ارتقای کیفیت آن در حوزه‌های مختلف شود. سرویس مسائل راهبردی &amp; nbsp; ایران ضمن اعلام آمادگی برای بررسی دقیق‌تر نیاز‌های خبرنگاران و سیاست‌پژوهان محترم، علاقه‌مندی خود را برای دریافت (isnakeshavarzi@yahoo. com) &amp; nbsp; و انتشار دیدگاه‌ها و مقالات دانشجویان، پژوهشگران، حرفه‌مندان، مدیران و سیاست‌گذاران محترم در ارائه‌ی عناوین جدید &amp; nbsp; و یا تکمیل یا ویرایش هر یک از گزارش‌ها و مقالات موجود &amp; nbsp; اعلام می‌کند. کارکرد ترویج کشاورزی عبارت است از، افزایش یادگیری میان کسانی‌که به کشت، زرع و دامداری در سراسر جهان مشغول‌اند، یادگیری مطالبی که برای تهیه‌ی غذای خود و دیگران لازم است بدانند. ترویج کشاورزی، عموماً با فعالیتی شناخته می‌شود که به‌وسیله‌ی آن مروجان کشاورزی با برقراری روابط متقابل با کشاورزان، به آن‌ها روش‌های پیشرفته، فنون جدید و شیوه‌های فنی مولدتر یا رهنمودهای فنی کشاورزی را می‌آموزند. بسیاری ازاین مروجان کشاورزی، دریک نظام ترویج کشاورزی که پیوسته به آنان پیام‌های مفید ترویجی، نظارت فنی و اداری و پشتیبانی تدارکاتی را عرضه می‌کند، سازمان داده می‌شوند. هر سازمان ترویج کشاورزی، بازتابی ازیک هدف مشخص در محیط خاص خود می‌باشد. به‌طورکلی این فعالیت عبارت است از «خدمت یا نظامی که ازطریق شیوه‌های آموزشی، به بهبود روش‌ها و فنون کشت و زرع، افزایش کارایی تولید و درآمد، بهبود سطح زندگی و بالارفتن استانداردهای اجتماعی و تحصیلی زندگی روستایی کشاورزان کمک می‌کند». درتمام این سازمان‌ها رهیافت‌های بسیارمختلفی مورد استفاده قرارمی‌گیرد. *مفهوم رهیافت* واژه‌ی «رهیافت» این روزها به‌طور مکرّر در محافل علمی، آموزشی و اجرایی به‌کاربرده و در سازمان‌های ترویجی نیز این سوال به فراوانی پرسیده می‌شود که بهترین رهیافت ترویجی برای منطقه یا کشورما چیست؟ بنابراین ضرورت دارد این مفهوم تشریح و انواع رهیافت‌های ترویجی مورد بررسی قرارگیرند. کلمه‌ی رهیافت معادل واژه‌ی انگلیسی approach است. فرهنگ‌های زبان فارسی برای این واژه انگلیسی اغلب معانی: دسترسی، معبر، روگاه، تقرب جستن و وسیله‌ی نزدیک شدن را ذکر می‌کنند. رهیافت جوهره‌ی یک نظام ترویج کشاورزی است؛ هرنظام دارای یک ساختار تشکیلاتی، رهبری، پرسنل، تجهیزات و امکانات و طرحی با هدف‌های غایی و نیز روش‌ها و فنون برای اجرای آن‌ها و سرانجام دارای روابطی با سایر سازمان‌ها و مجامع گوناگون و با مخاطبان ویژه خود می‌باشد. رهیافت عبارت است از شیوه‌ی عمل در یک نظام و تجسم فلسفه‌ی آن، این امر شبیه ضربه‌های طبل‌زن است که به منزله‌ی سرمشقی برای &amp; nbsp; تمام فعالیت‌های نظام می‌باشد، اما صرفاً یکی از اجزای تشکیل‌دهنده نظام نیست بلکه بیشتر به اصول حاکم بر نظام شبیه است که به جنبه‌هایی هم‌چون ساختار، رهبری طرح و منابع تحرک بخشیده و آن‌ها را هدایت می‌کند. هر رهیافت را می‌توان توسط هفت بعد زیر مشخص کرد: 1- مسائل مهم و شناخته شده‌ای که رهیافت باید به‌عنوان یک راه‌حل راهبردی برای آن‌ها به‌کارگرفته شود که گاهی از آن‌ها تحت عنوان پیش‌فرض‌های تدوین شده توسط پایه‌گذاران نام برده می‌شود. 2- مقاصدی که رهیافت‌ برای &amp; nbsp; آن‌ها طراحی می‌شود. 3- شیوه‌ی کنترل و رابطه‌ی کنترل‌کنندگان آن با مخاطبان اصلی موردنظر طرح. 4- ماهیت کارکنان میدانی شامل جنبه‌هایی نظیر تعداد آن‌ها دررابطه با مخاطبانشان (نسبت مروجان به کشاورزان)، سطح آموزش، نظام پاداش (reward system)، &amp; nbsp; نقل و انتقال آن‌ها. 5- منابع موردنیاز و عوامل هزینه‌ای گوناگون. 6- نمونه‌ی فنون اجرایی مورد استفاده. 7- نحوه‌ی سنجش موفقیت آن‌ها. باتوجه به این‌که واژه «راهبرد» نیز گاهی به اشتباه با «رهیافت» یکسان تلقی می‌شود، اشاره‌ی مختصری به این مفهوم می‌شود؛ راهبرد به طرح عملیاتی اطلاق می‌شود که یک دولت به‌وسیله‌ی آن‌، سیاست‌های خویش را به اجرا درمی‌آورد. برای نمونه اگر سیاست دولت تاکید بر صادرات محصولات نقدی باشد، توسعه‌ی کشت قهوه، کائوچو یا نیشکر می‌تواند یک راهبرد ملـّی کشاورزی تلـّقی شود. بنابراین یک راهبرد ترویجی بر انتقال دانش فنی در محدوده‌هایی تاکید می‌کند که حد و مرزشان دقیقاً تعیین شده است. در ضمن ازنظر اجرایی کلماتی مانند «روش‌ها» و «فعالیت‌ها» به فنونی اطلاق می‌شوند که نظام ترویجی در جریان کارکردش از آن‌ها استفاده می‌کند. این فنون شامل نمایش نتیجه، بازدید انفرادی مروج از مزرعه و مانند آن است. هر رهیافت توسط چگونگی استفاده‌ی یک نظام ترویج ازاین روش‌ها، انواع هدف‌های بزرگ و کوچکی که تعقیب می‌کند و وسایلی که با استفاده از آن‌ها درپی اجرای راهبردهای ملی بزرگتر است نشان داده می‌شود. هرچند رهیافت‌های ترویج کشاورزی گوناگونی وجود دارند &amp; nbsp; اما &amp; nbsp; تمام آن‌ها وجوه مشترکی نیز دارند که برخی ازآن‌ها عبارتند از: - استفاده از شیوه‌های آموزش غیررسمی - تاکید بر آموزش محتوی و مفاهیم کشاورزی - تلاش برای بهبود استاندارد زندگی روستائیان در ادامه &amp; nbsp; گریزی هرچند کوتاه به اقسام مختلف رهیافت‌های ترویج زده می‌شود. 1- رهیافت ترویج کشاورزی عمومی این رهیافت رایج‌ترین رهیافت ترویج کشاورزی در کشورهای &amp; nbsp; گوناگون جهان است که عمدتاً در سازمان‌های دولتی مسئول بخش کشاورزی یا به‌عبارت دیگر وزارت کشاورزی به‌کارگرفته می‌شود. پیش‌فرض اصلی این رهیافت آن است که فناوری‌ها و اطلاعات موجود کشاورزی، مورد استفاده کشاورزان قرارنمی‌گیرند. اگر بتوان این اطلاعات یا فناوری‌ها را به کشاورزان منتقل کرد زمینه بهبود عملیات کشاورزی فراهم می‌شود. در این رهیافت تاکید بر «انتقال فناوری» از دستگاه‌های دولتی مانند مراکز تحقیقاتی و موسـّسات آموزش عالی به کشاورزان است. هدف ترویج کشاورزی با این پیش‌فرض عبارت از کمک به کشاورزان در افزایش تولید است. در کشورهایی که این رهیافت غالب است، ترویج کشاورزی بخشی از وزارت کشاورزی است که وزیر در راس و مروج در پایین‌ترین سلسله‌ی مراتب تشکیلاتی هستند و هدف آن‌ها رساندن اطلاعات از مراکز ترویجی به کشاورزان است. دراین رهیافت برنامه‌ریزی طر‌ح‌های ترویجی تحت کنترل دولت است و به شکل متمرکز صورت می‌گیرد. بنابراین مشارکت کشاورزان در تدوین و طراحی برنامه‌های تحت این رهیافت بسیارضعیف بوده و یا وجود ندارد. اجرای طرح‌های ترویجی معمولاً به‌وسیله‌ی تعداد زیادی از کارکنان میدانی که براساس تقسیمات سیاسی کشور درنقاط مختلف پراکنده‌اند صورت می‌گیرد. رهیافت ترویج کشاورزی عمومی بسیار پرهزینه است و برای گسترش سطح پوشش خدمات خود به کارکنان ترویجی زیادی نیاز دارد. موفقیت این رهیافت به‌وسیله‌ی افزایش تولید ملی محصولات موردتاکید در برنامه‌ی‌ ملی ترویج کشاورزی سنجیده می‌شود. از مزایای آن می‌توان به تفسیر سیاست‌ها و روش‌های دولتی برای مردم، عمل به‌عنوان بازوی دولت برای اجرای برنامه‌ها و فعالیت‌های ترویج کشاورزی اشاره کرد. البته این رهیافت‌ها معایبی نیز دارد که اهم آن‌ها عبارتند از: &amp; nbsp; نبود جریان دوسویه اطلاعات و ارتباطات، بالابودن نرخ انتقال فناوری‌ها یا پیام‌های نامناسب، پایین بودن سطح مشارکت مردم محلی، کارآیی پایین و هزینه‌ی بالا. *رهیافت تخصصی کالا* دراین رهیافت تمرکز فعالیت‌های ترویجی بریک محصول یا کالای خاص عمدتاً صادراتی مانند قهوه، شکر، تنباکو، پنبه یا کائوچو قراردارد. گاهی این رهیافت توجه خود را به یکی ازجنبه‌ها یا زمینه‌های کشاورزی مانند دامداری، پرورش ماهی، پرورش کرم ‌ابریشم و مانند آن معطوف می‌کند؛ پیش‌فرض این رهیافت آن است که راه افزایش بهره‌وری و تولید یک کالای خاص، تمرکز واقعی برروی آن کالاست. هم‌چنین غالباً فرض می‌شود که دریک گروه قراردادن ترویج با کارکردهای دیگر مانند تحقیقات، تدارکات نهاده‌ها، بازاریابی محصولات، اعتبارات و گاهی کنترل قیمت‌ها، کارایی کل نظام را افزایش خواهد داد. هدف این رهیافت افزایش تولید کالای خاص و گاهی افزایش بهره‌وری از نهاده‌ی خاص کشاورزی است. دراین رهیافت اهداف روشن است و پیچیدگی یا تضاد کمتری در آن مشاهده می‌شود. در رهیافت تخصصی کالا برنامه‌ریزی فعالیت‌های ترویجی به‌وسیله سازمان کالا (مانند سازمان کائوچو در برزیل یا اداره تولید قهوه در هند) کنترل می‌شود. مروجان شاغل دراین سازمان‌ها رهنمودهای لازم را با به‌کارگیری روش‌های آموزش انفرادی و گروهی در اختیار کشاورزان قرارمی‌دهند. باتوجه به این‌که تولید بیشتر و بازاریابی محصولات تولید شده که عمدتاً به بازار عرضه می‌شوند وابسته به همکاری زارعان با ترویج است، ‌ تعامل بهتری دراین رهیافت &amp; nbsp; میان سازمان‌ تخصصی کالا و کشاورزان است. هزینه‌های توسط سازمان تخصصی کالا تامین می‌شود که وضعیت اعتباری خوبی دارند. بنابراین مروجان فعال دراین سازمان‌ها از امکانات بهتری برخوردارند. سنجش موفقیت این رهیافت ازطریق کل تولید محصول موردنظر صورت‌ می‌گیرد. مزایای این رهیافت عبارتند از: سازگاری بیشتر فناوری معرفی شده با شرایط کشاورزان، هماهنگی بیشتر ترویج و ادارات دیگر سازمان‌ مانند تحقیقات و بازاریابی در انجام فعالیت‌های ترویجی، حمایت بیشتر از مروجان از طریق مشوق‌ها یا تهیه امکانات مناسب شغلی، مدیریت آسان‌تر برنامه‌های ترویجی به‌دلیل تمرکز دریک سازمان خاص، کارایی بالاتر و نظارت و ارزشیابی آسان‌تر. از معایب این رهیافت‌ می‌توان به این موارد اشاره کرد: تمرکز بیشتر برمنابع و اهداف سازمان تخصصی کالا و توجه کمتر به منافع یا اولویت‌های کشاورزان و عدم توجه به سایر منابع درآمدی خانوار کشاورز برای تامین معاش پایدار. *رهیافت آموزش و دیدار* این رهیافت از اواخر دهه‌ی &amp; nbsp; 60میلادی توسط بانک جهانی در تعدادی از کشورها به‌منظور حل مشکلات اثربخشی، سطح پوشش و اعتبار فعالیت‌های ترویجی معرفی و بکارگرفته شد. پیش‌فرض این رهیافت تا حدودی مشابه رهیافت‌ ترویجی کشاورزی عمومی است و نوعاً در اداره‌ی ترویج کشاورزی وزارت کشاورزی مورد استفاده قرارمی‌گیرد. براساس این رهیافت مروجان از آموزش‌های زیادی برخوردار نیستند. ضمن‌ این‌که ترجیح می‌دهند در دفتر خود مانده و تماس کمتری با کشاورزان داشته باشند. این رهیافت دارای الگوی خاص و منحصر به‌فردی است که آن را از سایر رهیافت‌ها متمایز می‌سازد، به این صورت که درآن جدول زمانی ثابتی برای دیدارهای مروجان با کشاورزان تماس وجود دارد. این امر موجب بهبود تماس &amp; nbsp; میان مروجان و کشاورزان می‌شود. درضمن با درنظر گرفتن آموزش‌های مستمر و منظم ضمن خدمت برای کارکنان سطوح پایین‌تر به ارتقای کیفی مهارت‌های آن‌ها کمک می‌شود. هم‌چنین نقش متخصصان موضوعی بیشتر و به مروجان فرصت داده می‌شود که به‌طورکامل بر فعالیت‌های ترویجی تمرکز داشته باشند و ازهمه وظایف غیرترویجی رها شوند. دراین رهیافت‌ کنترل و برنامه‌ریزی طرح متمرکز است و تعامل &amp; nbsp; میان کارکنان ترویج و تحقیق بیشتر است، از نظر اجرایی بر دیدارهای مروجان با گروه‌های کوچک کشاورزان و یا کشاورزان تماس متکی است. البته از آن‌جایی که تعداد کارکنان فعال دراین رهیافت زیاد است، هزینه‌های آن بالا و بخش عمده آن توسط سازمان‌های بین‌المللی تامین می‌شود؛ سنجش موفقـّیت آن به‌وسیله بررسی افزایش عملکرد و کل تولید محصولات مورد بررسی قرارمی‌گیرد. از مزایای آن ‌می‌توان به کاهش فشار سازمان‌های ترویج کشاورزی به منابع اعتباری دولت، توجه بیشتر به آموزش منظم مروجان، پشتیبانی تدارکاتی بهتر از مروجان و گسترش سطح پوشش خدمات ترویجی از طریق انتخاب کشاورزان تماس اشاره کرد. معایب یا نقاط ضعف این رهیافت عبارتند از: &amp; nbsp; نبود توانایی بسیاری از دولت‌ها برای استمرار طرح پس از قطع کمک‌های بین‌المللی، کاهش روحیه‌ی نوآوری درمیان مروجان به‌دلیل پیروی مستمر از برنامه‌های مشخص از پیش تعیین شده و هزینه‌ی بالا. *رهیافت ترویج کشاورزی مشارکتی* در سراسر جهان شواهد زیادی وجود دارد &amp; nbsp; هنگامی‌که روستائیان برای منافع خویش سازمان‌دهی می‌شوند، دستاوردهای فراوانی حاصل می‌شود؛ رهیافت‌ ترویجی مشارکتی ازاین اصل بهره‌ می‌گیرد و بر مشارکت کشاورزان تاکید می‌ورزد. از نمونه‌های برجسته در این زمینه عبارتند از: پروژه‌های بهبود وضعیت توسعه کشاورزان خرده‌پا در نپال و بنگلادش، انجمن‌های کشاورزان در ژاپن، سری لانکا، انجمن‌های دهقانی اتیوپی، پروژه‌ی تعلیمات اساسی روستا در گواتمالا، سازمان مدیریت دونزای مرتع تورکانا در کنیا، پروژه‌ی پوئبلا در مکزیک و دسته‌های محلی در جمهوری خلق چین. پیش‌فرض اساسی رهیافت ترویج مشارکتی آن است که کشاورزان از دانش زیادی درباره‌ی تولید مواد غذایی از زمین خود دارند، اما زندگی و بهره‌وری و رفاه آن‌ها زمانی بهبود می‌یابد که با دانش نوین نیز آشنا شوند. این رهیافت به پیوند دانش بومی و مدرن برای بهبود کشاورزی تاکید دارد. هدف این رهیافت افزایش تولید و مصرف کشاورزان و بالابردن کیفیت زندگی آنان است؛ از اهداف جزئی آن می‌توان به موارد زیر اشاره کرد: 1- افزایش تناسب پیام‌های ترویجی با نیازهای کشاورزان. 2- ارتقای یادگیری مخاطبان از طریق مشارکت هدف‌دار و فشار گروهی 3- دریافت توصیه‌های مناسب از محققان کشاورزی از طریق بازخورد نظرات کشاورزان به محققان 4- کمک به تطبیق نهاده‌ها با نیازهای کشاورزان. 5- افزایش کارایی و اثربخشی ترویج کشاورزی. 6- توجه به مصرف و سطح استاندارد زندگی روستاییان علاوه‌ بر افزایش تولید. در برنامه‌ریزی فعالیت‌های ترویجی تحت این رهیافت، مشارکت کشاورز بسیار مورد توجه است که اغلب توسط گروه‌هایی &amp; nbsp; همانند انجمن‌های کشاورزان صورت می‌گیرد. البته برای جلب مشارکت کشاورزان در فعالیت‌های ترویجی از سازوکارهای مختلفی استفاده می‌شود که سازمان‌های محلی یکی از آن‌ها است. به هرحال مشارکت کشاورزان موجب افزایش میزان یادگیری آن‌ها می‌شود. در این رهیافت مروج &amp; nbsp; پیش از آن‌که آموزش‌گر باشد باید یک انگیزش‌گر، تغییردهنده وتسهیل‌گر باشد. وظیفه اصلی مروج ترغیب کشاورزان به سازماندهی تلاش‌های گروهی است که این کار نیازمند برخورداری از مهارت‌های خاص تسهیل‌گری است. با ایجاد این سازمان‌ها، مردم محلی به صورت کارکنان میدانی سازمان ترویج درمی‌آیند که درنهایت موجب کاهش هزینه نظام ترویج می‌گردد. موفقیت رهیافت ترویج کشاورزی از طریق دوام فعالیت‌ سازمان‌های محلی و منافعی که برنامه‌های ترویجی آن‌ها نصیب جامعه می‌کند و نیز میزان مشارکت واقعی محققان و دست‌اندرکاران عرضه و بازاریابی محصولات و نهاده‌ها سنجیده می‌شود. ادامه دارد... اشاره: آن‌چه &amp; nbsp; در پی می‌آید، لینک &amp; nbsp; 26 عنوان از &amp; nbsp; مجموعه‌ی متون آموزشی آشنایی با مفاهیم &amp; nbsp; روانشناسی، ویژه‌ی خبرنگاران سیاستی و سیاست‌پژوهان &amp; nbsp; بخش &amp; nbsp; سلامت روان &amp; nbsp; است که در سرویس مسائل راهبردی &amp; nbsp; خبرگزاری دانشجویان ایران، تدوین شده است. این مقالات که به همت مجموعه‌ای از دانشجویان و فارغ التحصیلان &amp; nbsp; کارشناسی ارشد و دکتری دانشگاه‌های مختلف کشور تدوین می‌شود، با ادبیاتی ساده مفاهیمی تخصصی را برای خواننده توضیح می‌دهند که با استفاده از آن‌ها تا حدودی می‌توان به ارزیابی سیاست‌گذاری &amp; nbsp; بهداشت روان &amp; nbsp; پرداخت. سرویس مسائل راهبردی ایران آشنایی با مفاهیم تخصصی و فنی در هر حوزه را مقدمه‌ی ایجاد یک عرصه‌ی عمومی برای گفت وگوی دانشگاهیان و حرفه‌مندان با مدیران و سیاست‌گذاران درباره‌ی سیاست‌ها و استراتژی‌ها و برنامه‌ها در آن حوزه می‌داند و اظهار امیدواری می‌کند تحقق این هدف، ضمن مستندسازی تاریخ فرآیند سیاست‌گذاری عمومی و افزایش نظارت عمومی بر این فرآیند، موجب طرح دید‌گاه‌های جدید و ارتقای کیفیت آن در حوزه‌های مختلف شود. سرویس مسائل راهبردی ایران ضمن اعلام آمادگی برای بررسی دقیق‌تر نیاز‌های خبرنگاران و سیاست‌پژوهان محترم، علاقه‌مندی خود را برای دریافت &amp; nbsp; (psy. isna88@yahoo. com) مقالات دانشجویان، پژوهشگران، حرفه‌مندان، مدیران و سیاست‌گذاران محترم در &amp; nbsp; عناوین جدید &amp; nbsp; و یا تکمیل یا ویرایش &amp; nbsp; مقالات موجود &amp; nbsp; اعلام می‌کند. گفتنی است اخبار جدید منتشر شده در این ویرایش &amp; nbsp; مجله، با رنگ &amp; nbsp; صورتی &amp; nbsp; مشخص شده است. &amp; nbsp; * مفاهیم روانشناسی * مفاهیم روانشناسی - اختلال‌های اضطرابی/‌1 شناخت ماهیت اضطراب تجربه انواع اختلال‌های اضطرابی 1387/06/25 &amp; nbsp; مفاهیم روانشناسی - اختلال‌های اضطرابی/‌2 عوامل خطرپذیری، عوامل حفاظتی روش‌های درمانی 02/07/1387 &amp; nbsp; مفاهیم روانشناسی - اختلال‌های اضطرابی/‌3 پیشگیری ازاضطراب واهمیت آن درسیاست‌های سلامت روان شیوع بسیاربالا، همبودی بادیگراختلالات، خسارات چند ده میلیارد دلاری 06/07/1387 &amp; nbsp; مفاهیم روانشناسی - اختلال‌های اضطرابی/‌4 سنجش و ارزیابی اختلالات اضطرابی موانع موجود درپیشگیری ازاضطراب مداخلات پیشگیرانه و پیشگیری از اضطراب در ایران 20/07/1387 مفاهیم روانشناسی- آشنایی با مفهوم خودشکوفایی/‌1 دیدگاه‌های روانشناسان درباره‌ی مفهوم خودشکوفایی 26/08/1387 &amp; nbsp; مفاهیم روانشناسی-آشنایی با مفهوم خودشکوفایی/‌2 سیر تحول مفهوم خودشکوفایی فراخودشکوفایی اهمیت راهبرد‌های معطوف به خودشکوفایی در سیاست‌گذاری‌ سلامت روان 27/08/1387 &amp; nbsp; مفاهیم روانشناسی آشنایی با مفهوم اختلال شخصیت ضد اجتماعی 01/10/1387 &amp; nbsp; مفاهیم روانشناسی/ آشنایی با اختلالات شخصیت- اختلال شخصیت پارانوئید 14/10/1387 &amp; nbsp; مفاهیم روانشناسی- آشنایی با مفهوم هوش هیجانی/‌1 نظریه‌های هوش هیجانی 23/10/1387 &amp; nbsp; مفاهیم روانشناسی- آشنایی با مفهوم هوش هیجانی/‌2 مدل‌های هوش هیجانی 24/10/1387 &amp; nbsp; مفاهیم روانشناسی- آشنایی با مفهوم هوش هیجانی/‌3 آموزش مهارت‌های اجتماعی - هیجانی افسردگی و هوش هیجانی بهزیستی از نتایج هوش هیجانی 25/10/1387 &amp; nbsp; مفاهیم روانشناسی - آشنایی با مفهوم خودکشی/‌1 اصطلاحات رایج خودکشی افسانه‌ها و واقعیت‌های مربوط به خودکشی 29/10/1387 &amp; nbsp; مفاهیم روانشناسی - آشنایی با مفهوم خودکشی/‌2 ویژگی‌های خودکشی عوامل هشداردهنده و خطرآفرین خودکشی 12/11/ 1387 &amp; nbsp; مفاهیم روانشناسی/ والدین و شیوه‌های فرزندپروری 06/11/1387 &amp; nbsp; مفاهیم روانشناسی- آشنایی با اختلال نارسایی توجه، بیش‌فعالی/‌1 20/11/1387 &amp; nbsp; مفاهیم روانشناسی- آشنایی با مفهوم اختلال‌های روانی/ بهنجاری - نابهنجاری 14/12/1387 &amp; nbsp; مفاهیم روانشناسی - آشنایی با تاریخچه و مکاتب روانشناسی/‌1 نظریه روانکاوی/ دیدگاه فروید 25/12/1387 &amp; nbsp; مفاهیم روانشناسی - آشنایی با تاریخچه و مکاتب روانشناسی/‌2 نظریه روانکاوی/ دیدگاه یونگ 16/01/1388 &amp; nbsp; مفاهیم روانشناسی - آشنایی با تاریخچه و مکاتب روانشناسی/‌3 نظریه روانکاوی/ دیدگاه آدلر 17/01/1388 &amp; nbsp; مفاهیم روانشناسی - آشنایی با تاریخچه و مکاتب روانشناسی/‌4 نظریه روانکاوی/ دیدگاه هورنای 24/01/1388 &amp; nbsp; مفاهیم روانشناسی - آشنایی با تاریخچه و مکاتب روانشناسی/‌5 نظریه روانکاوی/ دیدگاه فروم 06/02/1388 &amp; nbsp; مفاهیم روانشناسی/ خانواده ‌درمانی/‌1 آشنایی با مبانی خانواده درمانی 05/03/1388 &amp; nbsp; سیاست‌گذاری پیشگیری از آسیب‌های اجتماعی/ کودکان خیابانی در ایران و جهان 02/09/1387 &amp; nbsp; مفاهیم روانشناسی - سندرم داون 09/03/1388 مفاهیم روانشناسی/ &amp; nbsp; آشنایی با اختلالات شخصیت- اختلال شخصیت خودشیفتگی 18/03/1388 مفاهیم روانشناسی/ آشنایی با اختلالات شخصیت- اختلال شخصیت خودشیفتگی‌2 19/03/1388 رقیه السادات حسینی &amp; nbsp; دبیر مجله مفاهیم روانشناسی سرویس مسائل راهبردی ایران
 سرپرست باشگاه پرسپولیس دوشنبه میهمان خبرگزاری دانشجویان ایران بود. او که به همراه "عباس علیپور" مدیر روابط عمومی این باشگاه در ایسنا حضور یافته بود، در گفت‌وگو با خبرنگار ایسنا در رابطه با وضعیت این روزهای قرمزهای پایتخت، دیدار با رییس جمهور، آخرین خبرها از نقل و انتقالات بازیکنان، پرونده شکایت علی دایی از فدراسیون فوتبال و... سخن گفت. * در نشست با رییس جمهور چه گذشت؟ سرپرست باشگاه پرسپولیس در رابطه با دیدار روز یکشنبه‌اش با رییس جمهور اظهار کرد: من در یک ساعتی که خدمت دکتر احمدی نژاد بودم مشکلات فصل نقل و انتقالات را برایشان مطرح کردم و به ایشان گفتم که در ایران اکثر تیم‌ها در اختیار کارخانه‌ها هستند و یکسری منابع درآمد تعریف شده دارند، اما پرسپولیس و استقلال این گونه نیستند و از این منابع درآمدی محروم هستند. بنابراین کار ما بسیار سخت است. با توجه به این که ما از حق پخش تلویزیونی و فروش بلیت محرومیم اکنون بودجه‌ای در فصل نقل و انتقالات نداریم. تنها راه درآمدزایی ما جذب اسپانسر است که همه می‌دانیم هیچ اسپانسری حاضر نمی‌شود دو ماه مانده به آغاز لیگ با تیمی قرارداد ببندد و پیش پرداخت آن را نیز بدهد. وی ادامه داد: ما برای اولین سال لیستی از درآمدها و هزینه‌ها به همراه بودجه باشگاه را به سازمان تربیت بدنی پیشنهاد کردیم که احتمالا با موافقت سعیدلو رییس مجمع باشگاه روبرو شده است. همچنین به شخص رییس جمهور پیشنهاد کردم که بخشی از مبلغ کمکی سازمان به پرسپولیس در این زمان یعنی در فصل نقل و انتقلات صورت گیرد که دکتر احمدی نژاد نیز لطف کردند و در تماس با سعیدلو این نکته را بازگو کردند. کاشانی افزود: بحث دیگری که خدمت رییس جمهور مطرح کردم این بود که امسال در فصل نقل و انتقالات قیمت‌های سرسام‌آوری برروی بازیکنان گذاشتند و این در توان باشگاه پرسپولیس نیست که با چنین قیمت‌هایی با دیگر تیم ‌ها رقابت کند. برای مثال بازیکن مبلغی را پیشنهاد می‌کند که برای ما بسیار زیاد و از حد توان باشگاه خارج است. حتی بعضی بازیکنان شروطی برای گرفتن پول بیشتر می‌گذارند که عجیب و در نوع خود بدیع و تازه است؛ برای گل، پاس گل، پنالتی گرفتن، گل تاثیرگذار و همه این‌ها پول درخواست می‌کنند که دربعضی باشگاه‌ها این عمل انجام می‌شود و متاسفانه با وجود اینکه رقم قرارداد ثبت شده 400 میلیون تومان است اما اگر همه این آیتم‌ها را به حساب بیاوریم نزدیک به 600- 700 میلیون می‌شود که این ارقام برای باشگاه ما وحشتناک است. سرپرست پرسپولیس ادامه داد: در همین خصوص من به دکتر احمدی نژاد پیشنهاد کردم که هیات دولت موافقت کنند که در صورت مشاهده چنین مواردی مالیات این نوع قراردادها تا 50 درصد و بیشتر افزایش یابد و سازمان تربیت بدنی هم نظارت مناسبی بر این موضوع داشته باشد. تاکید رییس جمهور بر این بود که با توجه به کثرت تیم‌های صنعتی، سازمان تربیت بدنی و وزارت صنایع طی جلساتی مباحث مربوط به لیگ برتر فوتبال و تیم‌های آن را پیگیری کنند. *‌ سازمان یک میلیارد کمک کرد، یک میلیارد دیگر هم می‌دهد حبیب کاشانی در رابطه با مبلغ پیشنهادی پرسپولیس به سازمان برای کمک‌های مالی تصریح کرد: ما از سازمان تربیت بدنی درخواست کردیم دو میلیارد تومان پیش از شروع فصل به ما کمک کند که یک میلیارد آن مربوط به مطالبات معوقه بازیکنان از فصل قبل است (پرداخت 17-18 درصد قراردادها باقی مانده است). یک میلیارد دیگر را نیز برای فصل نقل و انتقالات نیاز داریم چرا که ما هم‌اکنون بودجه‌ای برای خرید بازیکن نداریم. همانطور که گفتم در جلسه‌ای که با دکتر احمدی‌نژاد داشتم این مسئله را مطرح کردم و ایشان نیز دستور پرداخت کمک سازمان را به سعیدلو صادر کرده‌اند. * در صورت کمک سازمان 10 میلیارد درآمدزایی می‌کنیم حبیب کاشانی در خصوص سیاست سازمان در رابطه با درآمدزایی و اختصاص بودجه به دو باشگاه استقلال و پرسپولیس اظهار کرد: این قضیه را ما خودمان در پرسپولیس آغاز و پیشنهاد کردیم چرا که ما امسال علاوه بر فوتبال در فوتسال، تیراندازی و فوتسال بانوان نیز تیم داریم که سعی داریم از طریق منابع درآمدی‌مان از قبیل اسپانسر، حق پخش، فروش بلیت و سازمان هواداران در کل مبلغ 5 میلیارد تومان درآمدزایی کنیم و 50 درصد باقیمانده را نیز قرار است سازمان پرداخت کند. *‌ سازمان به زودی اعضای هیات مدیره را معرفی می‌کند سرپرست باشگاه پرسپولیس با اشاره به اینکه امیدوار است هرچه سریعتر هیات مدیره این تیم معرفی و مشغول به کار شوند خاطرنشان کرد: پیامبر اکرم (ص) فرموده‌اند که دو فکر بهتر از یک فکر و سه فکر بهتر از دو فکر است. بنابراین خرد جمعی کار ما را آسان می‌کند و دیگر تاخیر بیش از این نیز جایز نیست. قرار بود اعضای هیات مدیره پیش از فینال جام حذفی معرفی شوند که سعیدلو به دلیل حساس بودن شرایط پرسپولیس در آن روزها اعلام اعضا را به یک زمان دیگر موکول کردند. کاشانی در پاسخ به این سوال که چرا اسامی اعضای هیات مدیره که در بازدید سعیدلو از باشگاه پرسپولیس نهایی شده بود، از سوی رییس سازمان اعلام نشد به خبرنگار ایسنا گفت: نام این افراد از مدتی پیش مشخص بوده و سعیدلو نیز رایزنی‌ها را با افراد مورد نظر انجام داد و با توجه به چارچوبی که برای هیات مدیره مشخص شده است توافقاتی نیز صورت گرفته است. کاشانی اضافه کرد: در چارچوب تعریف شده یک پیشکسوت، استاددانشگاه، یک فرد اقتصادی و یک نماینده مجلس مدنظر بودند که با توجه به اینکه باشگاه ما در تهران است انتخاب یک نماینده مجلس کار چندان مشکلی نبود. ضمن اینکه من انتظار داشتم افرادی که می‌آیند در بحث اقتصادی و درآمدزایی به ما کمک کنند. همچنین مشتاق بودم که یک استاد دانشگاه و یک عضو شورای شهر را در هیات مدیره داشته باشیم چرا که در همه جای دنیا شهرداری‌ها به تیم‌های شهرشان کمک می‌کنند. وی در پاسخ به این سوال که این چارچوب را چگونه تعیین کرده‌اید؟ ابراز کرد: ما براساس نیازهای باشگاه این چارچوب را تدوین کرده ‌ایم. حتی من به سعیدلو پیشنهاد کردم که اعضا به جای 5 نفر 7 نفر باشند و با توجه به قشر عظیمی از بانوان که طرفدار پرسپولیس هستند گفتند که می‌توانیم یک عضو زن در هیات مدیره داشته باشیم. کاشانی ابراز امیدواری کرد، مدیرعاملی که انتخاب می‌شود و آغاز به کار می‌کند حال چه از درون هیات مدیره و چه خارج از آن باشد در کار خود موفق باشد. وی ادامه داد: فکر می‌کنم اسامی اعضای هیات مدیره نیز به زودی اعلام می‌شود و امیدوارم اعضای جدید هر کدام با درک فوتبالی و مدیریتی‌شان به مدیرعامل کمک کنند. *مشکل دوشغله بودنم رفع شد حبیب کاشانی در رابطه با موضوع دوشغله بودنش تصریح کرد: زمانی که به باشگاه پرسپولیس آمدم سه شغل داشتم، مشاور عالی رییس سازمان تربیت بدنی، سرپرست باشگاه پرسپولیس و کارمند آموزش و پرورش. در آن زمان بحث شورای شهر تهران مطرح نبود و پستی را در آن‌جا نداشتم چرا که کار در شورای شهر پاره‌وقت است و شغل محسوب نمی‌شود. مشکل من نیز اکنون رفع شده، چرا که سازمان حکمی صادر کرده و برایم پست سازمانی و محل خدمت تعیین کرده که پست سازمانی‌ام مشاور عالی رییس سازمان و محل خدمتم هم باشگاه پرسپولیس است. *‌ امیدوارم استقلال هرچه زودتر سروسامان بگیرد مشاور عالی رییس سازمان تربیت بدنی در ادامه در رابطه با وضعیت مبهم مدیریتی و فنی استقلال ابراز کرد: به هر حال تیم استقلال هم قابل احترام است و نباید این واقعیت را فراموش کنیم که هر زمان پرسپولیس و استقلال قوی بوده‌اند تیم ملی قدرتمندی نیز داشته‌ایم. من امیدوارم سعیدلو با مشاوره گرفتن از پیشکسوتان استقلال نظیر حجازی، قلعه نویی، برادران مظلومی و دیگر دوستان و انتخاب اعضای هیات مدیره و مدیرعامل برای این تیم به تشکیل هرچه سریعتر تیم کمک کنند و استقلال بتواند ضمن حفظ بازیکنانش پا به پای دیگران در فصل نقل و انتقالات فعالیت کند. *کار استیل آذین را ارج می‌نهم کاشانی در خصوص تیم فوتبال استیل آذین و در پاسخ به این پرسش که آیا استیل آذین تیم دوم پرسپولیس محسوب می‌شود، اظهار کرد: ما همیشه سعی کرده‌ایم کارمان را براساس احترام متقابل پیش ببریم. مطمئنا هر تیمی که می‌آید و با سرمایه‌گذاری بخش خصوصی تصمیم به تیم‌داری می‌گیرد قابل احترام است، اما این موضوع که یک تیم بیاید و تیم دوم یک تیم دیگر باشد را من تا به حال ندیدم و یقینا مسئولان استیل آذین هم به دنبال این کار نیستند، چرا که آن‌ها نیز باشگاه بزرگی هستند. من می‌خواهم همین جا عرض کنم که تیم پرسپولیس 44 سال قدمت دارد و هم‌اکنون حدود 350 پیشکسوت پرسپولیسی داریم که استفاده از همه این عزیزان در باشگاه پرسپولیس کار بسیار مشکلی است. بنابراین من این کار مسئولان استیل آذین را که پرسپولیسی‌های قدیمی را به خدمت گرفته و از تجربیات آن‌ها استفاده می‌کنند ارج می‌نهم. چرا که اگر ما می‌خواستیم از همه این عزیزان استفاده کنیم حتی با در نظر گرفتن همه پست‌ها در رده‌های سنی مختلف حداکثر 40 نفرشان را می‌توانستیم به کار گیریم که در این صورت نزدیک به 300 نفر آنان باقی می‌ماند. *‌ تا پایان هفته دو مهاجم به خدمت می‌گیریم حبیب کاشانی همچنین در خصوص فعالیت‌های باشگاه پرسپولیس در فصل نقل و انتقالات به خبرنگار ایسنا گفت: ما در فصل جدید برای جذب شش بازیکن لیگ برتری برنامه‌ریزی کردیم که این شش بازیکن براساس نیاز ما شامل یک دفاع وسط، سه هافبک و دو فوروارد می‌شد. متاسفانه در بعضی رسانه‌های نوشتاری بازیکنانی را به غلط یا به عمد مطرح می‌کنند که این‌ها همه جای سوال دارد. مثلا در برخی جراید می‌بینیم که فلان بازیکن گفته "پرسپولیس با من مذاکره کرده" و یا "من به پرسپولیس این مبلغ را پیشنهاد دادم" یا "پرسپولیس خانه من بود" که من همین جا همه این‌ها را تکذیب می‌کنم. کاشانی ادامه داد: ما در پست دفاع چپ با توجه به اینکه دو بازیکن خوب داریم بازیکنی را جذب نمی‌کنیم. علی‌رغم اینکه یکسری بازیکنان به پرسپولیس لطف داشتند و قصد حضور در این پست را داشتند، اما باید بگویم که ما فقط براساس نیازمان بازیکن جذب می‌کنیم. در پست دفاع وسط نیز با توجه به جدایی نبی الله باقری‌ها از پرسپولیس ما نیاز به یک مدافع خوب داریم. به هر حال باقری‌ها سه سال با ما بود و دو قهرمانی را با ما تجربه کرد و زحمات زیادی نیز برای تیم کشید. ما قصد داریم در این پست یک مدافع خوب ایرانی و یک مدافع خارجی را کسب کنیم. در دفاع راست هم مشکلی نداریم. کاشانی اضافه کرد: در خط هافبک نیاز به سه بازیکن داشتیم که محمد نوری، امیرحسین فشنگچی و غلامرضا رضایی را جذب کردیم و برای نیازمان در خط حمله نیز در حال مذاکره با دو مهاجم هستیم که امیدواریم تا آخر هفته آن‌ها را نیز به خدمت بگیریم. سهمیه سه بازیکن خارجی‌مان را هم نگه داشته‌ایم تا اگر احتمالا نتوانستیم بازیکنان ایرانی مورد نظرمان را جذب کنیم از بازیکنان خارجی استفاده کنیم. کاشانی در پاسخ به سوالی مبنی بر اینکه چند درصد از ترکیب تیم پرسپولیس تغییر خواهد کرد، خاطرنشان کرد: به طور درصدی نمی‌توانم بگویم، اما جمعا 8-9 بازیکن جدید به ترکیب ما اضافه خواهد شد. وی ادامه داد: از میان بازیکنان ایرانی شاغل در لیگ امارات و همچنین لیگ‌های اروپایی نیز با توجه به اینکه جزو سهمیه آزاد محسوب می‌شود تعدادی را مدنظر داریم که در صورت توافق با هر کدام نام آن‌ها را اعلام خواهیم کرد. وی در پاسخ به این سوال که آیا پرسپولیس به وحید هاشمیان پیشنهاد داده بود، به ایسنا گفت: ما یک دوست مشترک با هاشمیان داشتیم و مذاکرات‌مان نیز در حد ابتدایی بود که ما از او خواستیم مبلغ مورد نظرش را به ما بگوید اما هاشمیان دیگر به ما جواب نداد. کاشانی همچنین در رابطه با جذب مازیار زارع گفت: زارع بازیکن خوبی است و قرار است با این بازیکن نیز مذاکره کنیم. *‌ انتقال انصاری فرد به پرسپولیس منتفی است سرپرست باشگاه پرسپولیس در خصوص شروط باشگاه سایپا برای انتقال کریم انصاری فرد و اینکه گفته‌اند پرسپولیس فقط یک بند این انتقال را پذیرفته، خاطرنشان کرد: من همه چیز را در این مورد در همین جا به طور واضح بیان خواهم کرد. پس از مذاکراتی که علی دایی با "کوشا" مدیرعامل سایپا داشت و کوشا نیز در صحبت با خود من آمادگی باشگاه سایپا را برای انتقال انصاری فرد اعلام کرد، دایی از من درخواست کرد تا نامه‌ای را به باشگاه سایپا ارسال کنم. من هم نامه را ارسال کردم که باشگاه سایپا در جواب نامه‌ای برای ما فرستاد که در آن ذکر شده بود کریم انصاری فرد را با چهار بند به پرسپولیس منتقل می‌کنیم، این چهار بند عبارت بودند از 1- مبلغ 500 میلیون تومان بابت رضایت‌نامه به باشگاه سایپا پرداخت شود. 2- از کل مبلغ قرارداد سال دوم انصاری فرد با پرسپولیس 50 درصد به سایپا برسد. 3- از کل مبلغ قرارداد طرفین در سال سوم 40 درصد به باشگاه سایپا برسد. 4- از کل مبلغ قرارداد طرفین در سال چهارم 30 درصد به باشگاه سایپا برسد. وی با بیان این که در این انتقال هیچ کس به غیر از باشگاه سایپا برنده نمی‌شد، ادامه داد: امروز در دنیا قرارداد دو برنده داریم و قرارداد برنده - بازنده نداریم، چرا که در این قرارداد یعنی نه باشگاه پرسپولیس و نه بازیکن نفعی نمی‌بردند. اگر ما اعلام کردیم که حاضریم مبلغ 500 میلیون تومان برای رضایتنامه را بدهیم به این دلیل بود که با حساب و کتاب‌هایی که کرده بودیم می‌توانستیم این مبلغ را برای انصاری فرد کنار بگذاریم. چرا که او تنها 22 سال دارد و بنابراین جزو سهمیه لیگ برتری ما نیز محسوب نمی‌شد. ما در جواب‌مان به باشگاه سایپا اعلام کردیم که حاضریم این مبلغ را به شما بپردازیم اما با توجه به این شرایط و بندهایی که باشگاه سایپا برای ما ارسال کرده است، صبر می‌کنیم تا یکسال دیگر قرارداد انصاری فرد با سایپا تمام شود و بعد اگر توانستیم ان‌شاالله او را جذب می‌کنیم. البته من قطعا نمی‌گویم که این انتقال منتفی است چرا که هنوز کتبا نامه‌ای از باشگاه سایپا دریافت نکرده‌ایم، اما با توجه به مصاحبه مایلی کهن طبیعتا ما این موضوع را منتفی می‌دانیم. *‌ خودم هم از حاشیه‌هایی که برایم درست شد تعجب کردم حبیب کاشانی در پاسخ به سوالی مبنی بر اینکه چرا دومین فصل حضورتان در پرسپولیس پرحاشیه‌تر از فصل اول بود، ابراز کرد: من خودم هم فکر می‌کنم که این فصل حاشیه‌های بیشتری نسبت به سال 86 داشتم. درفصل اول حضورم خیلی‌ها می‌گفتند که کاشانی موفق نمی‌شود. واقعیت امر هم این است که من تجربه زیادی نداشتم، اما با لطف خدا و کمک هیات مدیره آن زمان که بسیار گروه هماهنگی بودند توانستیم قهرمانی لیگ را کسب کنیم. وی ادامه داد: امسال من با استفاده از تجربه‌ای که قبلا کسب کرده بودم وارد پرسپولیس شدم که شاید این اتفاق خوشایند عده‌ای نبود، آن قدر بی احترامی و ناسزا به من گفته شد که خودم هم تعجب می‌کردم و دائم از خودم می‌پرسیدم که کدام حلال خدا را حرام کرده‌ام که مستحق چنین حرف‌هایی هستم. کاشانی در ادامه با بیان این مطلب که باشگاه‌های ما هنوز حرفه‌ای نشده‌اند در خصوص نحوه آماده سازی پرسپولیس برای حضور قدرتمند در سه جام خاطرنشان کرد: باشگاه‌های ما هنوز با شاخصه‌های بین‌المللی فاصله زیادی دارند. پرسپولیس نیز اکنون تنها یک تیم فوتبال است و تا باشگاه شدن راه درازی در پیش دارد. برای مثال شما ببینید که تیم اینتر پس از 45 سال قهرمان اروپا می‌شود. چرا که در اروپا قوانینی در باشگاه‌ خود حاکم می‌کنند و برنامه‌ریزی‌هایی می‌کنند که در درازمدت جواب می‌دهد. همانطور که دیدید تیم اینتر در فینال لیگ قهرمانان یک بازیکن ایتالیایی هم نداشت که این به دلیل قوانین آن‌هاست. همچنین کره‌ای‌ها در رقابت‌های جام باشگاه‌های آسیا 4 نماینده در بین 8 تیم برتر آسیا دارند که این‌ها همه نتیجه برنامه‌ریزی است. ما هم در صدد هستیم تا در این فصل با برنامه‌ریزی‌های علی دایی به هر سه جام ممکن دست پیدا کنیم. *‌ با خلعتبری و سیدجلال جلسه می‌گذاریم کاشانی در ادامه درخصوص سایر خریدهای پرسپولیس در فصل نقل و انتقالات اظهار کرد: ما طبیعتا در هر پستی بهترین‌ها را می‌خواهیم و در پست دفاع میانی نیز با سیدجلال حسینی مذاکراتی را داشته‌ایم و قرار است طی روزهای آینده جلسه‌ای با هم داشته باشیم تا طرفین نقطه نظرات خود را بگویند. وی ادامه داد: خلعتبری هم یکی از بازیکنان است که ما سعی داریم با ایشان نیز در روزهای آتی جلساتی را برگزار کنیم. کاشانی در خصوص مذاکره پرسپولیس با مهدی رحمتی تصریح کرد: در توانایی‌های رحمتی هیچ شکی نیست. ما با توجه به نیازمان بازیکن می‌گیریم و به این دلیل که دو دروازه‌بان توانا داریم نیازی به جذب دروازه‌بان جدید نمی‌دیدیم. کاشانی تاکید کرد: ما با رحمتی هیچ مذاکره‌ای نکرده‌ایم. *‌ عبدی می‌ماند، وضعیت گل محمدی در چند روز آینده مشخص می‌شود کاشانی در ارتباط با دستیاران علی دایی در فصل جدید ابراز کرد: ما در این فصل دو دستیار به دایی اضافه می‌کنیم. "عالی پور" که آنالیزور است و در سال گذشته نیز به ما کمک کرد. برای دستیار دیگر نیز دایی از بین گزینه‌ها یحیی گل محمدی را انتخاب کرد. ما صحبت‌های اولیه را با گل محمدی انجام دادیم که نتایج آن طی چند روز آینده مشخص خواهد شد. کاشانی در رابطه با وضعیت حسین عبدی نیز اظهار کرد: عبدی مطمئنا سرجای خود می‌ماند. *‌دایی به دنبال پول نیست حبیب کاشانی در خصوص پرونده شکایت علی دایی از فدراسیون فوتبال و موضع باشگاه پرسپولیس در این رابطه به خبرنگار ایسنا گفت: به نظر من این قضیه یک سو تفاهم است و من به کفاشیان هم گفتم که این مشکل را هرچه سریعتر برطرف کند. مطمئنا علی دایی به دنبال پول نیست بلکه فقط به دنبال احقاق حق خود است و انتظار دارد که فدراسیون همانطور که حق مربیان قبلی را تمام و کمال پرداخت کرده است به مطالبات او نیز توجه کند. *‌ جدایی خوردبین کذب است، با روزنامه خاطی برخورد می‌کنیم سرپرست باشگاه پرسپولیس در خصوص شایعه جدایی محمود خوردبین در این فصل از قرمزپوشان گفت: متاسفانه مدتی است که یک روزنامه ورزشی - خبری اقدام به نشر اکاذیب و تشویش اذهان عمومی می‌کند که این موضوع برروی هواداران ما نیز تاثیر می‌گذارد. این روزنامه یک روز می‌نویسد "پرسپولیس برای دایی دستیار آلمانی آورد"، یک روز دیگر می‌نویسد "احمد ابراهیمی جای محمود خوردبین را خواهد گرفت" که من همه این‌ها را تکذیب کنم و می‌گویم که این روزنامه که در گذشته سعی داشت با دلالیسم پرسپولیس را در خرید بازیکنان با مشکل مواجه کند حال که دست خود را از این واسطه‌گری‌ها کوتاه دیده است سعی می‌کند با این‌گونه تیترها پرسپولیس را به حاشیه ببرد. *‌جشن قهرمانی پرسپولیس 24 تیرماه برگزار می‌شود حبیب کاشانی در ادامه گفت: جشن قهرمانی پرسپولیس 24 تیرماه در شب میلاد حضرت سیدالشهدا (ع) برگزار می‌شود که در این جشن بازیکنان پرسپولیس به همراه خانواده‌شان حضور پیدا می‌کنند و جوایزی که به آن‌ها قول داده بودیم را دریافت می‌کنند. کاشانی افزود: ما قبل از فینال جام حذفی به بازیکنان وعده یک سفر حج عمره را داده بودیم که در جلسه‌ای که با شخص رییس جمهور داشتم ایشان دستور حضور دو سهمیه حج برای هر یک از بازیکنان پرسپولیس را صادر کردند. ضمن این که ما به هر کدام از بازیکنان پرسپولیس که در فینال جام حذفی بازی کردند یک دستگاه پژو 206 اهدا می‌کنیم. *‌9 تیر ماه سفر پرسپولیس به دورتموند حبیب کاشانی در خصوص زمان آغاز تمرینات پرسپولیس خاطرنشان کرد: تمرینات از روز 24 خرداد شروع می‌شود و به مدت 5 روز تمرینات در تهران ادامه خواهد داشت. تیم 29 خرداد برای سفری کوتاه عازم اردبیل می‌شود. سپس هفتم تیرماه به تهران بازمی‌گردد و پس از دو روز استراحت در روز 9 تیرماه عازم یک کمپ تمرینی در دورتموند خواهد شد که مقدمات آن فراهم شده است. ‌ *وینگادا پولش را می‌خواهد حبیب کاشانی در پایان در رابطه با بدهی‌های باشگاه‌ پرسپولیس اظهار کرد: اکنون دو پرونده در باشگاه در جریان است که یکی مربوط به "وینگادا" است که به همراه دستیارانش جمعا مبلغ 370 هزار دلار از باشگاه طلب دارد که ما در حال رایزنی هستیم تا این بدهی را با تفاهم و بطور دوستانه پرداخت کنیم. همچنین پرونده شرکت آلفا از سال 85 در باشگاه باقی مانده که دوستان در حال تلاش برای پیگیری این پرونده هستند. به گزارش خبرگزاری دانشجویان ایران (ایسنا)، علیرضا علیپور در نشست مطبوعاتی خود با خبرنگاران با تبریک فرارسیدن عید مباهله گفت: اخیرا هجمه‌هایی علیه فدراسیون فوتبال شکل گرفته و بیشتر این هجمه‌ها به خاطر نتایج تیم امید در بازی‌های آسیایی گوانگ‌جو بود، ما خوشحالیم که کاروان ورزشی ایران بهترین نتیجه را پس از انقلاب اسلامی در بازی‌های آسیایی کسب کرده اما همیشه در تاریخ ایران این طور بوده که ما در رقابت‌های انفرادی موفق‌تر از رقابت‌های تیمی بوده‌ایم. همان طور که رستم توانست در ادبیات کهن بر لشگر توران غلبه کند. وی افزود: در زمان دادگان در مسابقه‌های انتخابی المپیک در ورزشگاه آزادی سروصدایی که 400 تماشاگر کره‌ای به پا کردند از 25 هزار تماشاگر ایرانی بیشتر بود و در همان زمان هم برای شکست آن تیم 19 سرفصل مشخص شد. وی با بیان این که اعتقادمان این است که باید مسئولیت تیم امید تفکیک شود و مشخص شود فدراسیون فوتبال باید پاسخگو باشد یا کمیته ملی المپیک، گفت: واقعیت این است که اگر شرایط همین گونه پیش برود، در آینده هم نتیجه نمی‌گیریم. باید به لایه‌های اندرونی مانند عدم برگزاری مسابقه‌های لیگ حرفه‌ای امید‌ها هم اشاره کنیم. ما از سازمان تربیت بدنی و حتی کمیسیون ورزش مجلس هم می‌خواهیم که سازوکار مشخصی را برای تیم‌های پایه‌ای تعیین کنند. خواهش ما هم از پیشکسوتانی مانند حسن حبیبی هم این است که به واقعیت‌ها بپردازد. مگر تیم امید ما در زمان دادگان و قبل از آن نتیجه گرفته بود؟ چرا چراغپور که خودش با تیم امید در بازی‌های آسیایی هند نتیجه نگرفت، چشمش را بر روی واقعیت‌ها می‌بندد. الان اگر ما غلام پیروانی را برکنار کنیم چه اتفاقی می‌افتد. متاسفانه ما مجریان و کارشناسانی را در تلویزیون داریم که برای آن که به نان و نوایی برسند و بتوانند بازیکنان مورد نظرشان را به تیمی بدهند، با بعضی مسائل به صورت غیر منصفانه برخورد می‌کنند. جالب این‌جاست که یکی از افرادی که در فدراسیون مسئولیت دارد بعد از چهارمی تیم امید مصاحبه می‌کند و می‌گوید تیم ما چهار کانال دفاعی داشت. اگر شما این را می‌دانستید چرا قبل از بازی‌ها آن را نگفتید. ضمن اینکه اگر داور بازی با ژاپن گل صحیح انصاری فرد را می‌پذیرفت، حداقل تیم امید می‌توانست مدال نقره بگیرد. علیپور ادامه داد: ضمن اینکه ما خوشحال می‌شویم که رسانه‌ها به رشته‌های دیگر و انفرادی بپردازند، ضمن این که مگر تیم‌های قدرتمندی مانند برزیل و آرژانتین با قدرت در بازی‌هایی مانند المپیک شرکت می‌کنند؟ اصلا مگر این عقلانی است که یک تیم 25 نفره را به بازی‌هایی مانند المپیک بفرستیم تا این تیم با 7 بازی سنگین مدال طلا بگیرد، در حالی که می‌توان با پرداختن به یک رشته، مدال طلا را راحت‌تر کسب کرد. وی با بیان اینکه پس از بازی‌های آسیایی مسائلی درباره‌ی رفتن علی کفاشیان در برخی رسانه‌ها مطرح شده است، گفت: اگر قرار باشد کفاشیان برود و آدمی فوتبالی بیاید، مشکلی نیست اما اگر قرار باشد آدم‌های غیر فوتبالی سرکار بیایند که به ادعای خود با معاون رییس جمهور دوست هستند یا با چنین افرادی صبحانه و نهار می‌خورند، قطعا ماندن هیات رییسه فعلی از این شرایط بهتر است. ضمن اینکه ما در خبرها شنیدیم که نایب رییس فدراسیون فوتبال برای شارژ روحی تیم امید مجبور شد در خلال بازی‌ها به ایران بیاید و با خود پول به گوانگ‌جو ببرد. این اتفاق بسیار بدی است. افشارزاده‌ای که این گونه صحبت می‌کند باید درباره‌ی این مساله جواب بدهد. علیپور ادامه داد: در زمان بازی‌های آسیایی بوسان کارشناسان کمیته ملی المپیک می‌گفتند که تیم فوتبال امید به خاطر بدنسازی ضعیف نباید به بازی‌های آسیایی برود اما هیات رییسه وقت فدراسیون اصرار داشت که این تیم باید در این بازی‌ها شرکت کند و سرانجام دیدید که این تیم قهرمان شد. علیپور در پاسخ به سوال خبرنگار ایسنا که از او پرسیده بود به نظر می‌آید در روزهایی که کفاشیان سکوت کرده، فدراسیون فوتبال قصد دارد با جلو انداختن مسئولانی چون شما و نبی، از عملکرد فدراسیون فوتبال دفاع کند، گفت: من سخنگوی کفاشیان نیستم. تنها اعتقادمان این است که باید بین مسئولیت تیم امید تفکیک قائل شویم. اگر کمیته می‌خواهد مسئولیت را بر عهده بگیرد، صفر تا 100 این موضوع با کمیته باشد چرا که این تناقض کاری بزرگ‌ترین معضل برای تیم امید است. در جلسات کاری این مساله از سوی فدراسیون مطرح شده اما باید این مساله را به صورت رسمی به کمیته ملی المپیک اعلام کنیم. وی در ادامه با اشاره به اصرار فدراسیون فوتبال در ابقای پیروانی و مخالفت کمیته ملی المپیک با این مساله گفت: این حق هیات رییسه و رییس فدراسیون است که موضع‌شان را در این باره اعلام کنند، ضمن این که در فاصله یک و نیم ماه مانده تا شروع بازی‌های انتخابی المپیک، هیچ عقل سلیمی نمی‌گوید که باید کادر فنی را تغییر دهیم. ما اگر بخواهیم به این دو گانگی ادامه دهیم تنها زمان را از دست می‌دهیم. به هر حال هیات رییسه نظرش را به صورت رسمی روز یکشنبه اعلام خواهد کرد اما نظر فدراسیون قطعا ابقای پیروانی است. دبیر هیات رسیدگی به تخلفات فوتبال حرفه‌ای در ادامه با اشاره به اصلاحاتی که درباره‌ی کارکرد این کارگروه انجام گرفته گفت: در گذشته ریاست این ستاد بر عهده نایب رییس دوم فدراسیون فوتبال بود چرا که در آن زمان ما تنها بر مسائل لیگ برتر ورود می‌کردیم اما با توجه به گسترده شدن کار، ریاست این ستاد بر عهده نایب رییس اول گذاشته شد. فدراسیون فوتبال ایران مانند دیگر اعضای کنفدراسیون فوتبال آسیا سه ضمانت را به کمیته لیگ حرفه‌ای آسیا داد. یکی اینکه دولت دخالتی در مسائل فوتبال و بویژه برگزاری لیگ نداشته باشد. دوم اینکه نتایج لیگ با زد و بند رقم نخورد و سوم اینکه تضمین دادیم با دوپینگ مبارزه کنیم. بر همین اساس پیش رفتیم. نمی‌خواستیم اتفاقی که برای لیگ چین افتاد و منجر به محرومیت حضور نمایندگان این کشور در لیگ قهرمانان آسیا شد برای ما تکرار شود، برای همین فیلترهایی گذاشتیم و به برخی افراد که دارای پرونده بودند، اجازه ندادیم در لیگ برتر کار کنند. به این اشخاص اجازه دادیم با اصلاح روند خود یک سال را در دسته اول بگذرانند که متاسفانه برخی از این افراد نمره قبولی نگرفتند. در ادامه تصمیم گرفتیم اگر باشگاهی خواهان جذب این مربیان بود، ضمانت بدهد که مربی‌اش دست به چنین تخلفاتی نمی‌زند و اگر آن مربی تخلفی را مرتکب شد، باشگاه مربوطه ضمن سقوط به دسته پایین‌تر پرونده‌اش برای تعیین تکلیف نهایی به کمیته انضباطی برود. هم‌اکنون هم با توجه به ضمانت‌های داده شده از سوی فدراسیون فوتبال ایران ما مراقب هستیم تخلفاتی ایجاد نشود. علیپور در ادامه برخی مثال‌ها را عنوان کرد و گفت: خبرنگاران قشر محترم و زحمت‌کشی هستند اما مورد داشته‌ایم که بازیکن نزد یک خبرنگار رفته تا خبرنگار هم در ازای دریافت مبلغی پول آن بازیکن را به باشگاهی منتقل کند که با توجه به اینکه ما این موارد را رصد می‌کنیم، آن خبرنگار نتوانسته به هدفش دست پیدا کند، به همین خاطر بازیکن شکایتی را علیه آن خبرنگار به ما داده است. یا در بحث تلویزیون هم چنین مواردی را داشته‌ایم. یا درباره داوران هم موردی بوده که داوری در نقل و انتقالات فعال بوده است. حتی ما کارشناسی داشته‌ایم که با چند باشگاه قرارداد داشته و مکلف بوده در برنامه‌های تلویزیونی از باشگاه‌های مورد نظر در مسائل داوری دفاع کند. علیپور درباره موارد غیر اخلاقی برخی بازیکنان هم گفت: ما به خود اجازه نمی‌دهیم در زندگی افراد دخالت کنیم اما اگر بازیکنی از علاقه مردم سو  استفاده کند و این مساله به جامعه فوتبال خدشه‌ای وارد کند، ما خود را مکلف به ورود به این مساله می‌دانیم چرا که این مساله خدشه به کل جامعه فوتبال است. ما هیچگاه دنبال مخدوش کردن چهره‌ی افراد نبوده‌ایم و تا زمانی که به نقطه نظر نهایی در پرونده‌ای نرسیم، اسمی را اعلام نمی‌کنیم. وی ادامه داد: در چند وقت گذشته دو پرونده محکومیت داشتیم که یکی از آن‌ها مدیرعامل یک باشگاه بوده که بیشتر در کار رسانه‌ای فعالیت می‌کرده و چون تخلفی را مرتکب شده حکم به محرومیت او داده‌ایم. دوم این که پرونده مصطفوی به عنوان رییس اسبق فدراسیون فوتبال مطرح بوده است. او در زمانی که ریاست فدراسیون فوتبال را بر عهده داشته مدعی بوده که مبالغی را خرج کرده است که در آن زمان فائقی معاون سازمان تربیت بدنی این هزینه‌ها را تایید کرده است اما مدارک برای ما چندان روشن نیست. به او اعلام کرده‌ایم که باید مدارک مثبته خود را ارائه کند، به همین خاطر تا زمانی که او این مدارک را به ما نداده از فعالیت در فوتبال محروم است. ضمن این که کسانی که مسئول بوده‌اند و بدون دریافت مدارکی مستند هزینه‌های مصطفوی را تایید کرده‌اند، باید مدارک‌شان را ارائه کنند که تا به حال چنین کاری صورت نگرفته و اگر این افراد مدارک‌شان را به ما ندهند فارغ از اینکه در گذشته چه سمتی داشته‌اند پرونده این افراد را به سازمان بازرسی کل کشور می‌دهیم چرا که آن‌ها باید جوابگوی امضای خود باشند. 
