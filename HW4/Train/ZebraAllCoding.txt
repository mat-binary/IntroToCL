 به گزارش ایسنا، مهندس خرم، وزیر راه و ترابری با بیان این مطلب درمراسم افتتاحیه کنفرانس مدیریت ترافیک گفت: اگر بخواهیم جامعه خود را براساس استانداردهای جهانی تنظیم کنیم، باید بگوییم که حتی تریبون کنفرانس فعلی نیز از این معیارها بهره‌ای نبرده است و نیاز به کار و بررسی مجدد دارد. وی با بیان این که ما درشرایط کنونی به حمل ونقل پاک نیازمند هستیم، سرعت، ارزان‌بودن و دقت را ازخصوصیات بارز سیستم حمل و نقل برشمرد و گفت: متاسفانه درکشور ما هیچ یک از معیارهای فوق وجود ندارد و حتی تا ایجاد ابتدایی‌ترین معیارهای آن فاصله زیادی داریم که رفع این مشکل نیز احتیاج به برنامه‌ریزی دقیق و بموقع با معیارها و استانداردهای جهانی دارد. وی ناکارامدی مدیریت کشوری در سیستم ترافیک و حمل و نقل را از مشکلات موجود در راه پیشرفت دانست وافزود: هیچ کشوری مدیریتش مانند مدیریت ما متشتت و متفرق نیست و از وحدت مدیریت که لازمه پیشرفت می باشد، بی‌بهره هستیم. در شرایط کنونی، در حداقل هماهنگی که سرآغاز هماهنگی کامل است، قرار داریم، اما با شتاب بیشتر می توانیم شاهد رفع مشکلات موجود باشیم. وزیر راه وترابری افزود: دردنیا دو نظریه درسیستم حمل ونقل مطرح است: «خودرو گران و سوخت ارزان» و «سوخت گران وخودرو ارزان» که متاسفانه ما در سیستم حمل ونقل کشور تز «خودرو گران و سوخت ارزان» را برگزیده‌ایم؛ تزی که هیچ کشوری در شرایط کنونی خواهان آن نیست، لذا با قبول این تز ـ باید ـ تبعات آن را هم که بسیار سنگین است، تحمل کنیم. وی گفت: متاسفانه 17 درصد از تصادفات ما از عامل فنی خودرو نشات می‌گیرد که در این میان، فقط 11 درصد در نتیجه مشکلات جاده‌ها و 72 درصد هم در نتیجه سهل‌انگاری رانندگان به وجود می‌آید و این آمار در مقایسه با سایر کشورها تکان‌دهنده است. خرم با انتقاد از کنترل به روش کمیتی در جاده‌ها و شیوه‌ی جریمه‌نویسی درکشور، این روشها را متعلق به صدسال پیش خواند و گفت: ما ـ باید ـ از فناری‌های موجود در امر حمل ونقل وترافیک نهایت استفاده را ببریم. به عنوان مثال درمورد برگ جریمه می توانیم فقط با نوشتن شماره ماشین، این برگ را به نشانی منزل متخلف پست کنیم؛ همان کاری که درتمام کشورهای پیشرفته انجام می‌شود، نه این که قوانین شصت سال پیش را امروز اجرا کنیم. وی شمار تصادفات در سال گذشته را 17 هزار و 53 و تعداد کشته شدگان تصادفات رایکهزار و 753 نفر اعلام و تصریح کرد: 70 درصد از این حوادث در 30 کیلومتری اول شهرها رخ داده‌اند که اگر طرح دو بانده کردن ورودیهای شهر به اتمام برسد، ما شاهد کاهش چشمگیری در تصادفات خواهیم بود. وی در پایان افزود: تاکنون یک سوم ازطرح دوبانده کردن ورودی شهرها انجام شده که امیدواریم با سرعت ودقت باقیمانده آن را نیز به اتمام برسانیم، در غیر این صورت اگر با سرعت کنونی پیش برویم، تا 60 سال آینده هم این طرحها تکمیل نخواهد شد. به گزارش خبرنگار اجتماعی خبرگزاری دانشجویان ایران، دکتر مهدی نصراصفهانی، روانپزشک و رییس هیات مدیره انجمن حمایت از بیماران اسکیزوفرنیا با اشاره به این که تشکیل این انجمن و برگزاری چنین نشستی بیش از 10 سال به طول انجامیده است، افزود: اولین جرقه‌های پرداختن به مسائل خانواده‌های بیماران اسکیزوفرنی و خارج ‌کردن این بیماری از ابهام لکه‌ی ننگ بودن برای خانواده و جامعه از دهه‌ی 60 و اواخر دهه‌ی 70 با شکل‌گیری واحد پیگیری بهداشت روان در مرکز شهید اسماعیلی و با همت دکتر بوالهری زده شده است. رییس بخش بیمارستان حضرت رسول (ص) در ادامه اضافه کرد: همزمان با این نهضت، تلاش وسیعی در مرکز روانپزشکی بیمارستان رازی به عنوان قدیمی‌ترین مرکز آموزشی کشور جهت پاک‌کردن برچسبی که از سوی خانواده و اجتماع به این بیماران زده شده، صورت گرفته است؛ ولی متاسفانه این فرایند در مرکز شهید اسماعیلی به دلیل بحران‌های جدی 3 سال اخیر متوقف شد. دکتر نصر در ادامه تعطیلی بیمارستان شهید اسماعیلی و ساخت برج میلاد در محل بیمارستان را اولین ضربه‌ی وارده به خانواده‌های بیماران اسکیزوفرنیا برشمرد و اظهار داشت: به دنبال تعطیل کردن بیمارستان مذکور درمانگاه شهید اسماعیلی نیز تعطیل شد. بدین ترتیب کانون اولیه‌ای که مرکز پیگیری مشکلات بیماران اسکیزوفرنی در آن شکل گرفته بود، هسته‌ی اصلی خود را از دست داد؛ ولی خود این امر گروهی از خانواده‌های بیماران را به دلیل وجه مشترک نیازهایشان به تشکیل انجمن حمایت از بیماران اسکیزوفرنیا تشویق کرد. رییس هیات مدیره انجمن حمایت از بیماران اسکیزوفرنیا با بیان شمه‌ای از تاریخچه‌ی تشکیل انجمن مذکور، افزود: انجمن، فعالیت خود را در اردیبهشت ماه سال 80 و بعد از بحران‌هایی که برای بیماران اسکیزوفرنیا رخ داده بود شکل گرفت که در اولین گام این انجمن اقدام به برنامه‌ریزی آموزشی برای خانواده‌ها کرد و در نهایت گردهمایی اسکیزوفرنیا و خانواده نتیجه آن است. وی خاطرنشان کرد: اگر امروز جامعه و رسانه‌ها به مسائل مربوط به بیماران روانی می‌پردازند در حالیکه در اوائل دهه‌ی 60 این امر ممکن نبوده است، حاصل تلاش‌های مرحوم دکتر شاه‌محمدی در پرداختن به مسائل روانپزشکی است. دکتر نصر، کاهش نقش خانواده‌ها در درمان بیماران اسکیزوفرنیا را ناشی از عدم اطلاع‌رسانی لازم مسوولان و روانپزشکان به خانواده‌ها در خصوص این بیماری دانست؛ بنابراین انجمن «احبا» در اولین گام تصمیم گرفت بیماری اسکیزوفرنیا را به خانواده‌ها و نقش‌ آنها در درمان بیماران روانی بشناساند. وی اضافه کرد: کمتر کسی در جامعه، افکار، کردار و رفتار بیماران را درک کرده، آنها را مورد تمسخر و استهزا  قرار نمی‌دهد. این مساله برای بیمار و خانواده‌ی آن رنج‌آور بوده و یکی از اهداف این همایش بررسی چگونگی رسیدگی به این مشکل در جامعه است. این روانپزشک در پایان خاطر نشان کرد: انجمن حمایت از بیماران اسکیزوفرنیا دولت نیست که از آن انتظارات فراوان داشت؛ بلکه مانند بیماران و خانواده‌های آنها کاملا تنهاست؛ بنابراین با برگزاری چنین همایش‌ها و گردهمایی‌ها و شناسایی مشکلات خانواده‌ها و بیماران اسکیزوفرنی فقط می‌تواند حرکت‌هایی در جهت بهبود و کاهش مشکلات بیماران صورت دهد. همچنین در ادامه‌ی این همایش جعفر بوالهری، رییس انستیتو روانپزشکی تهران که با محور «اسکیزوفرنیا چیست؟» سخنرانی می‌کرد، گفت: بیماری اسکیزوفرنی یک نوع بیماری عصبی و روانی است که ویژگی مزمن بودن را دارد و مثل سرما خوردگی، عفونت ساده و... بعد از مدت زمان کوتاه درمان نمی‌شود، بلکه به قصد ماندن می‌آید؛ بنابراین ما، مسوولان، خانواده‌ها و افراد جامعه باید با این بیماری سازگار بوده و با شناخت بیماری به درمان آن کمک کنیم. دکتر بوالهری اضافه کرد: این بیماری براحتی قابل کنترل و رفع است؛ اما همانند بیماری‌هایی چون فشار خون، قند، هموفیلی و... ریشه‌کن نمی‌شود؛ به همین خاطر مردم ما کهنه‌ و طولانی‌شدن بیماری را یک فاجعه و درد غیرقابل علاج می‌دانند و در نتیجه این مزمن بودن، مشکل بین پزشکان و خانواده‌ها با بیماران را زیاد می‌کند. به گفته این روانپزشک، بیماری اسکیزوفرنی اگرچه قابل ریشه‌کنی نیست، اما در صورت همکاری و همراهی پزشک، بیمار و خانواده‌ها با یکدیگر براحتی و با سرعت قابل کنترل است تا جایی که فرد زندگی عادی و شغل و تحصیل خود را ادامه دهد. دکتر بوالهری در ادامه دانش کم خانواده‌ها، اعتقاد آنها به درمانهای کوتاه‌مدت و غلط و امید به معجزه و شفا را از مهمترین موانع در درمان کامل این بیماران برشمرد و افزود: به جز  مزمن بودن بیماری اسکیزوفرنی، تغییر در روان و رفتار فرد بیمار و عدم درک و فهم اطرافیان، خانواده و اجتماع از این بیماری از دیگر مشکلات و موانع در درمان این بیماران است. به اعتقاد وی، مشورت یک بیمار با پزشک مربوط در خصوص تفکرات و توهماتش در جلوگیری از تشدید بیماری موثر می‌باشد؛ ولی در غیر این صورت فرد در آینده حالت توهم، شنیدن صداهای غیرواقعی، ظن و گمان نسبت به اطرافیان و اعتقادات عجیب‌ و نادرست پیدا می‌کند که موجب بازگشت بیماری و تمسخر دیگران می‌شود. دکتر بوالهری تاکید کرد: بیماری اسکیزوفرنی خطرناک‌تر از فشارخون، دیابت، و هموفیلی و... که فرد به تدریج دچار اختلالات بینایی، شنوایی، کلیویی، سکته و... می‌شود، نیست؛ در نتیجه نباید آنرا یک ننگ و بدبختی و بلای آسمانی تلقی کرد؛ بلکه می‌توان با صبر و آرامش و پیگیری‌های ممتد رفعش کرد. وی افزود: این بیماران کمتر به خودشان، لباس‌شان، نظافت، درس نظم و روابط اجتماعی توجه می‌کنند، اما نباید با بیمار به علت عدم رعایت این مسائل برخورد شود تا براثر ایجاد درگیری و تنش عصبی بیمار شخصیت پدر و مادر مورد توهین و حمله قرار گیرد. وی تاکید کرد: راههایی را می‌توان برای رفتن یک بیمار به حمام یا رسیدگی به خودش پیدا کرد؛ اما حرمت یک مادر یا پدر را که خرد شده، دیگر نمی‌توان برگرداند. این روانپزشک در ادامه علت بروز چنین رفتارهایی را از سوی بیماران اسکیزوفرنیا، کمکاری‌ یا پرکاری غده‌ی تیروئید و یا اختلالات پاراتیروئید و کبدی برشمرد و افزود: کسی دچار این بیماری می‌شود که فعل و انفعالات شیمیایی مغزش در اثر مشکلات زایمانی، ضربه شدید، مصرف مواد مخدر، استفاده از قرص کرتون دچار اختلالاتی شود. وی افزود: ما نباید از داروهای شیمیایی که وجود و بقا بشریت انسان و طب امروز وابسته به آن است بدگویی کنیم؛ زیرا 30 الی 70 درصد این بیماران با مصرف این داروها و رفع اختلالات شیمیایی مغز آنها قابل درمان هستند. وی ادامه داد: این بیماری افراد خاص را تهدید نمی‌کند؛ بلکه همه‌ی اقشار مردم در معرض ابتلا به این بیماری هستند؛ بنابراین اگر به این بیماران رسیدگی شود آنها مجددا قادر به ادامه‌ی زندگی عادی خود خواهند بود؛ در غیر این صورت به یک بیمار ولگرد، درمانده خیابانی و بی‌پناه تبدیل می‌شوند. این روانپزشکی تصریح کرد: دولت و مسوولان امر بدون شک در عدم رسیدگی لازم به این بیماران مسوول هستند زیرا دانش کافی در مورد بیماری را به خانواده‌ها نداده‌اند و پیگیر بیماران و قوانین و مقررات حمایت‌کننده از آنها نبوده‌اند. دکتر بوالهری در پایان پیشنهاد کرد: انجمن حمایت از بیماران اسکیزوفرنیا (احبا) باید بعد از آموزش خانواده‌ها و ایجاد ارتباط لازم با پزشکان در گام بعدی با تدوین قانون بهداشت روان، مجلس، دولت، وزارت بهداشت و پزشکان را ملزم و موظف به حمایت از بیماران اسکیزوفرنیک کند. دکتر رجب صمدی، رییس بیمارستان روانپزشکی رازی و رییس ستاد ساماندهی بیماران مزمن روانی نیز در خصوص مشکلات خانواده‌های دارای بیماران اسکیزوفرنیا گفت: از مشکلات عمده و ساده خانواده‌های این بیماران، عدم دستیابی آسان به مراکز روانپزشکی سرپائی و روزانه است که اگر این مشکل وجود نداشت، امروز این بیماران و خانواده‌های آنها از وضعیت مطلوب‌تری برخوردار بودند. وی در ادامه عدم دسترسی خانواده‌ها به خدمات دارویی و مراکز بستری بیماران، امتناع بیماران از مصرف دارو در خانواده، رعایت‌نکردن مسائل بهداشتی و نظافت شخصی، روانپریشی و تشدید بیماری در یک دوره را از دیگر مشکلات و بحران‌های پیش روی خانواده‌های بیماران اسکیزوفرنی برشمرد. به گفته دکتر صمدی خانواده‌ی این بیماران بعد از مدتی به خاطر وجود چنین بیماری در خانواده، طرد و منزوی می‌شوند و حتی شانس ازدواج اعضای خانواده به خصوص دختران نیز پایین می‌آید و خانواده همیشه از نگرش منفی اطرافیان نسبت به خودشان رنج می‌برند. این روانپزشک اظهار داشت: هزینه‌ی درمانی برای اکثریت این خانواده‌ها مشکل ساز و مستاصل‌کننده است؛ اما برخورد تیم درمان و بی‌احترامی به خانواده‌ها از آن عذاب‌آورتر است. همچنین دکتر قائم مقام فراهانی، روانپزشک در ادامه‌ی این همایش بروز اعتقادات موهوم و عجیب در گفتار و رفتار فرد، منزوی‌شدن فرد و اقدام به اعمال خطرناک، عدم حل مشکلات ساده، صحبت‌کردن فرد با خود، ‌تحریک‌پذیری و بیقراری، تهدید دیگران به ضرب و جرح، افت عملکرد در زمینه‌های مختلف مثل شغل و تحصیل و. . را از علائم تشدید اختلالات روانی یک فرد برشمرد و افزود: در صورت مشاهده چنین علائمی بیمار باید سریعا بستری و تحت مراقبت پزشک قرار گیرد. وی افزود: به طور معمول در صورت تشدید بیماری فرد با صدای بلند دیگران را تهدید به خودکشی یا دیگرکشی یا تخریب اموال و اشیا می‌کند. به گفته دکتر صمدی، پرخاشگری بیماران روانی بیشتر از افراد عادی نیست. آنچه در روزنامه‌ها و ترسی که از بیماران روانی در روزنامه‌ها و رسانه‌ها مشاهده می‌شود کاملا نادرست است؛ زیرا بسیاری از خشونت‌ها، قتل و غارت‌ها و تجاوزها در جامعه از طریق افراد ضداجتماعی صورت می‌گیرد نه بیماران اسکیزوفرنیک. این روانپزشک در ادامه توانبخشی‌های طبی خانواده را در تشویق بیمار به ورزش، مصرف دارو، تنظیم خواب، احترام گذاشتن به دیگران، بروز رفتارها اجتماعی در بیمار، در صورتی که این فعالیت‌ها به صورت دستوری و آمرانه از بیمار خواسته نشود را بسیار موثر برشمرد. وی افزود: خانواده‌ها باید به این بیماران مهارتهای خانوادگی از قبیل خریدکردن، بیرون رفتن از منزل، استفاده از اتوبوس، تنظیم اوقات فراغت یادگیری مسائل حرفه‌ای را آموزش دهند؛ ولی آموزش این مسائل به بیمار از سوی خانواده نیازمند توجیه درست بیماری از سوی مسوولان امر به خانواده است. دکتر امید پرتو، داروساز و عضو افتخاری انجمن (احبا) بعنوان یکی دیگر از سخنرانان این همایش با اشاره به این که همکاری بیمار و خانواده‌اش در دارودرمانی اهمیت زیادی دارد، اظهار داشت: 80 درصد هزینه‌های دارو درمانی در کشورهای بسیار سازمان یافته از نظر ارائه خدمات بهداشت درمانی مثل کشورهای اسکاندویناوی، انگلستان و کشورهای غربی از نظر خود سیستم به دلیل عدم همکاری خانواده‌ها و بیمار، دور ریخته شده عنوان می‌گردد. وی افزود: وقتی پزشک بعد از تلاش‌های زیاد با تشخیص نوع بیماری درمان و داروی مناسب را تجویز می‌کند در بسیاری از مواقع بیمار و خانواده‌اش با تغییر داروها، درمان را با مشکل مواجه می‌سازد. به گفته عضو افتخاری انجمن (احبا) طولانی بودن زمان درمان، پیچیدگی رژیم درمانی، ‌عوارض جانبی و شدت اثر این عوارض، عدم توضیح کامل درمانگر به بیمار، بی‌نظمی ذاتی بیمار (خانواده‌اش) اختلالات شخصیتی و احساس درمان زودهنگام از دلایل عمده‌ی عدم پیگیری درمان دارویی از سوی بیماران اسکیزوفرنیاست. وی اعلام کرد: در دنیا کمتر از 50 درصد بیماران به شکل صحیح از رژیم‌های درمانی پیروی می‌کنند و 49 درصد بیماران نیز در زمانبندی دارو پس از هر تجویز اشتباه دارند و 10 درصد نیز مصرف بیشتر از حد مجاز دارند و فقط کمتر ازیک درصد بیماران جهان هیچ اشتباهی در مصرف دارو نمی‌کنند. دکتر سیدکاظم ملکوتی روانپزشک و از موسس انجمن «احبا» نیز با اشاره به اینکه بیماران در برطرف کردن 70 الی 80 درصد نیازهایشان به خانواده‌ وابستگی دارند افزود: تکلیف بیمارانی که خانواده ندارند چه می‌شود؛ در حالتی که حمایت‌هایی لازم برای این دسته از بیماران در سطح جامعه بسیار کم است؛ زیرا نهاد دیگری غیر از خانواده در جامعه برای نگهداری از بیماران اسکیزوفرنیا وجود ندارد. این روانپزشک اذعان داشت: براساس یک نظرسنجی از خانواده‌های بیماران اسکیزوفرنی به این نتیجه رسیده‌ایم که خانواده‌های این بیماران با وجود تمام مشکلات و رنج ودرد حاضرند خودشان از بیماران نگهداری نمایند. همچنین براساس این نظرسنجی این خانواده‌ها خواستار بستری کوتاه مدت دو سه هفته‌ای بعد از عود بیماری و حمایت قانونی و اختصاص یک مرکز توانبخشی برای بیماران بودند تا بتوانند به نحو مطلوب از بیماران نگهداری نمایند. وی در ادامه امکانات موجود برای درمان بیماران اسکیزوفرنیا را بسیار محدود و ناکافی دانست و افزود: حدود 400 هزار بیمار اسکیزوفرنی در ایران وجود دارد که به طور متوسط 2 میلیون نفر را با خود درگیر کرده‌اند؛ یعنی از میان 70 میلیون جمعیت کشور هر 35 نفر یک نفر با یک بیمار اسکیزوفرنی در ایران درگیر است. وی افزود: با وجود این تعداد بیمار اسکیزوفرنی به 15 هزار تخت برای بستری بیماران نیاز داریم؛ درحالیکه 6 هزار تخت در کشور وجود دارد و در تهران در صورتی که به 5ـ6 هزار تخت و 200ـ300 درمانگاه سرپایی نیازمندیم فقط دو هزار تخت روانپزشکی وجود دارد. دکتر ملکوتی اضافه کرد: در نتیجه نبود امکانات لازم خانواده با انواع استرس‌ها، فشار، رنج، افسردگی مواجه است و دیگر توانایی سرویس‌دهی به بیمار خود را ندارد. وی ادامه داد: اگر این فشارها را از دوش خانواده کم نکنیم نه تنها به یک بیمار اسکیزوفرنی رسیدگی نخواهد شد، دیگر اعضای خانواده نیز با ناراحتی‌های عصبی و روانی بیشتری روبه‌رو خواهند شد. این روانپزشک اظهار داشت: در حالیکه در کشورهای اروپایی هر سه الی چهار سال یک بار بیمار در فرد عود می‌کند. در ایران شدت بیماری هر سال و گاهی دو بار در سال تشدید می‌شود که این امر به علت اطلاعات کم خانواده‌ها و بیماران از نوع بیماری است. وی افزود: کشورهای دیگر به این نتیجه رسیده‌اند که خانواده بهترین منبع ارائه خدمات به بیماران است؛ در نتیجه به خانواده امکانات و مراکز توانبخشی تزریق می‌کند؛ چون اگر خانواده بپاشد، بیمار باید در خیابان رها شود و کسی جوابگو نخواه بود. همچنین در پایان این همایش دکتر سیداکبر بیان‌زاده، روانشناس که در محور «نیاز و نقش توانبخشی در بهبود بیماران» سخنرانی می‌کرد، گفت: هیچ بیماری به اندازه‌ی اسکیزوفرنیا ناتوان‌کننده فعالیت‌ها و تمامی ابعاد زندگی یک فرد نیست. وی افزود: در خصوص درمان این بیماران علاوه بر ارائه خدمات پزشکی و دارویی این بیماران از تنوع خدمات توان بخشی نیز برخوردار شوند؛ اما نسبت به سایر معلولیت‌ها و ناتوانی‌های جسمی شاید به میزان کمتری به این بیماری توجه شده است که علت آن آشکار نبودن اثرات این ناتوانی برای مسوولان و برنامه‌ریزها می‌باشد. وی اضافه کرد: وقتی مسوولان با این بیماری و مشکلات زندگی نکرده‌اند در نتیجه برنامه‌ها را نیز برای رفع این نیازها درنظر نمی‌گیرند. به اعتقاد دکتر بیان‌زاده در توانبخشی بیماران اسکیزوفرنیا نقش درمان‌های دارویی خیلی کم‌رنگ و تحت شعاع قرار گرفته است در حالیکه اساس درمان این بیماری درمان است و درمانهای دیگر تقریبا تکمیلی است. وی افزود: اولین مانع برای توانبخشی نگرش بیمار نسبت به خودش است که خیلی کم هم به آن پرداخته شده است که البته نگرش وبینش و اطلاعات خانواده نسبت به این بیماری در رفع مانع مذکور می‌تواند موثر باشد. این روانشناس اظهار داشت: بحث مهارت‌های اجتماعی و توانمند‌کردن بیماران در خصوص مهارت‌های زندگی و بین فردی و... از طریق آموزش مناسب در توانبخشی بیمار بسیار مهم است، اما در این امر انگیزه‌ی فرد، تعامل مناسب خانواده با بیمارستان و پزشکان، جامعه و فراهم‌بودن امکانات و تسهیلات لازم نقش تعیین‌کننده‌ای دارد. به گفته دکتر بیان‌زاده بخش توانبخشی مبتنی بر جامعه و سپردن بیماران به خانواده‌ها بهترین روش برای درمان بیمار است، اما امکانات لازم را باید تهیه کرد و در حالیکه برای بیماران اسکیزوفرنیک خدمات مشاوره و روان درمانی بیه تعداد انگشتان دست هم نمی‌رسد. وی در پایان اضافه کرد: شعاری که در توانبخشی جهان امروز مطرح این است که وظیفه‌ی پزشک امروزه اضافه‌کردن به سالهای عمر انسانها نیست، بلکه پزشک باید به سالهای اضافه شده‌ی زندگی کیفیت ببخشد. دکتر امان‌الله قرایی‌مقدم، عضو هیات علمی دانشگاه در گفت‌وگو با خبرنگار گروه دانشگاه خبرگزاری دانشجویان ایران، دانشگاه ایده‌آل را این گونه تعریف کرد: در دانشگاه ایده‌آل، باید کلیه امکانات رفاهی، تحصیلی، تحقیقاتی، پژوهشی، آزمایشگاهی و کتابخانه‌ای برای دانشجویان فراهم شود. وی افزود: ساعات کاری کتابخانه‌ها باید به صورت شبانه‌روزی بوده و مسوولان کتابخانه در صورت مراجعه دانشجو برای دریافت اطلاعات جهت انجام تحقیق از اعمال برخوردهای سرد و ناروا خصوصا درباره‌ی تحقیقات مربوط به آسیبهای اجتماعی بپرهیزند. دکتر قرایی‌مقدم آسیب‌ دیدن اعتبار و شان دانشجو و دانشگاه و فراهم‌ نبودن منابع و راهکارهای تحقیق را عامل اصلی مهاجرت نخبگان دانست و تصریح کرد: به دلیل تقدس و اعتبار دانشگاه در سراسر دنیا، نیروی انتظامی و پلیس حق ورود به این مراکز را ندارد؛ اما برخورد برخی مسوولان باعث شده که دانشجو، استاد و معلم سرخورده شوند؛ در صورتیکه در گذشته علم و تحصیل پایگاه و جایگاهی خاص داشته و کسی جرات برخوردهای این چنینی با دانشجو را نداشت. به گفته این جامعه‌شناس، با آوردن برخی استادان کم‌صلاحیت به دانشگاه‌ها و مدیران دیپلمه در دبیرستانها و مدارس، به دانشجویان و دانش‌آموزان می‌آموزیم که تحصیل و تجربه، عملا بی‌فایده است و این جاست که باید فاتحه علم را خواند. وی، وجود هر نوع دردی در پیکره دانشگاه را آسیب برشمرد و تصریح کرد: در بررسی آسیبهای اجتماعی در دانشگاه باید در نظر داشته باشیم که دانشجو و دانشگاه جدا و خارج از جامعه نیست. دکتر قرایی‌مقدم ادامه داد: دانشجو به دلیل آگاهی، دردها را بهتر و بیشتر درک کرده و حساسیتش نسبت به مسایل درون جامعه بالاتر است؛ در نتیجه، امکان دچار شدن دانشجویان به تعارض، سرخوردگی، بدبینی، گریز و ناهنجاریهای افزایش می‌یابد. این جامعه‌شناس به توانایی دانشجویان در تطبیق مسایل و معضلات جامعه خود با نظریات مختلف روانشناختی، جامعه‌شناختی و زیست‌شناسی اشاره کرد و آمارهای ارائه شده درباره‌ی میزان آسیب‌های اجتماعی در دانشگاه را غیرطبیعی برشمرد و در عین حال تصریح کرد: وجود حتی یک آسیب در دانشگاه، مضر است. وی افزود: میزان گسترش ناهنجاریها در جامعه و دانشگاه دارای رابطه‌ای مستقیم است؛ بطوری که در کشور مانند سوئد طی ‌35 سال تنها یک خودکشی اتفاق افتاده و این مساله نشانگر طبیعی‌بودن جامعه این کشور است. دکتر قرائی مقدم گفت: نمی‌توان حد طبیعی برای میزان آسیبهای اجتماعی در دانشگاه تعیین کرد؛ اما اقدام به خودکشی یک تا ‌2 نفر دانشجو در هر دانشگاه با توجه به آسیبهای اجتماعی در جامعه، از جمله دزدی، تکدی‌گری، کلاهبرداری، خودکشی، روسپیگری و... می‌تواند طبیعی باشد. عضو هیات علمی دانشگاه، مهمترین آسیبهایی که دانشجویان را تهدید می‌کند، خودکشی، اعتیاد، بیکاری و طلاق برشمرد و اظهار داشت: در صورت ادامه این روند و عدم جلوگیری از گسترش انواع آسیبهای اجتماعی در جامعه و دانشگاه، نمی‌توان امیدی به بهبود و کاهش ناهنجاریها و آسیبها در دانشگاه‌ها داشت. وی اذعان داشت: نوع تربیت خانوادگی، آموزش رسانه‌ها، رفتار مسوولان و سیاسیون، اعمال قوانین و مقررات تنبیهی به جای قوانین ترمیمی، باعث ایجاد آسیبهای اجتماعی در جامعه و دانشگاه شده است. دکتر قرائی‌مقدم، علت اصلی پیدایش آسیب‌های اجتماعی در جامعه و دانشگاهها را رشد جمعیت در سالهای ‌58 تا ‌63 و تصمیم‌گیریهای برخی مدیران کم‌تفکر، نالایق و غیرمتخصص گذشته دانست و تصریح کرد: تصمیم‌گیریهای این افراد در جامعه و دانشگاه، گاه با تبلیغات نابه‌جا، باعث رشد جمعیت، افزایش بیکاری، فقر، افزایش بار تکفل و کاهش میزان پس‌انداز ملی شده است. وی تاکید کرد: هم‌اکنون به دلیل این که دانشجویان مایوس و دلسرد و بریده از آینده شده‌اند، کسی جرات ندارد به دانشجو نصیحتی کند، زیرا دانشجو به سرعت عکس‌العمل نشان می‌دهد. این جامعه‌شناس، پایگاه و جایگاه دانشجو را بطور کلی آسیب‌پذیر توصیف کرد و گفت: دانشجو مانند گذشته مقدس نیست که به این بهانه نیز مرتکب اعمال خلاف نیز نشود؛ ما دانشجو را بی‌احترام کردیم و حالت تقدس را از او گرفتیم؛ این موارد زمینه‌ساز آسیب‌های اجتماعی در دانشگاهها شد. وی یکی از علل فروپاشی دولتها را در افزایش بی‌رویه جمعیت خواند و تصریح کرد: امروز نسل جوان و دانشجویان کشور چوب ندانم‌کاریهای مدیران نالایق گذشته را می‌خورد؛ نسل جوان و خصوصا دانشجو به دلیل حساسیتهای بیشتر، خود را نسلی سوخته و نسلی که دیگر چیزی برای از دست دادن ندارند، می‌داند. دکتر قرائی مقدم گفت: مسوولان به جوانان بدهکارند و حق اعتراض نسبت به پرخاشگریها، عصیانگریها و هنجارشکنیهای جوانان، خصوصا دانشجویان را ندارند، چون خود آنها عامل ایجاد جرم و رقم‌زدن سرنوشت جوانان بوده‌اند. وی مدیریت دانشگاه‌ها اعم از رییس، استاد، منشی و کارمند را در ایجاد آسیبهای اجتماعی در دانشگاه بسیار موثر برشمرد و اظهار داشت: اکثر مدیریتهای دانشگاهها، دارای صلاحیت کافی نیستند؛ رابطه و باندبازی، برچسب‌زنی و کارشکنی در دانشگاه‌ها بیشتر از جامعه است و دانشجو با مشاهده‌ی این موارد در محیط دانشگاه دچار یاس و آسیب‌ بیشتری می‌شود. دکتر قرائی‌مقدم به رشد پدیده «ریاپروری» در دانشگاهها اشاره کرد و ادامه داد: ما در دانشگاهها با ضعف در اعمال ضوابط روبه‌رو هستیم، همچنین عوامل بیرونی دانشگاه نیز باعث ایجاد آسیب و جنون در دانشجویان می‌شود. وی در رابطه با کاهش آسیبهای اجتماعی در دانشگاه‌ها گفت: در ابتدا ما باید به این باور برسیم که دانشگاه از جامعه جدا نیست و ابتدا باید تلاش در رفع آسیبها از جامعه آغاز و به سمت تناسب حرکت کند که در این صورت اصلاح آسیبهای اجتماعی در دانشگاهها بسیار آسانتر صورت می‌گیرد. دکتر قرائی‌مقدم بیان کرد: همچنین باید به انتخاب مدیران، کارمندان و اساتید اصلح، اقدام و شایسته‌سالاری را پرورش دهیم؛ زیرا ارتقای جایگاه دانشجو به عناوین مختلف در داخل و خارج از دانشگاه می‌تواند در رفع مشکلات دانشجویان موثر واقع شود. وی به ضعف بنیه مالی دانشگاهها اشاره کرد و افزود: چگونه دانشگاهی که میلیونها تومان بدهکار است و توانایی ایجاد امکانات لازم و پرداخت حقوق اساتید خود را ندارد، می‌تواند دوام بیاورد؟ عضو هیات علمی دانشگاه تصریح کرد: تنها دانشگاههای فنی و مهندسی می‌توانند با عقد قرارهای مختلف، مخارج خود را تامین کنند؛ اما دانشگاههای علوم انسانی و اجتماعی در این زمینه چه باید بکنند؟ وی ارائه واحد درسی «جمعیت و تنظیم خانواده» را در کاهش و ایجاد آمادگی در برابر آسیبهای اجتماعی دانشجویان موثر خواند و اظهار داشت: این واحد درسی برای تاثیرگذاری و کاهش بیشتر آسیبهای اجتماعی در دانشگاهها باید در مقاطع دبیرستان و راهنمایی نیز تدریس شود؛ همچنین برگزاری سمینارهای مختلف توسط اساتید متخصص برای شناساندن بهتر آسیبهای اجتماعی و بیان واقعیات به دانشجویان در این زمینه می‌تواند نتیجه‌بخش باشد. دکتر قرائی‌مقدم نبود آمار دقیق میزان آسیبهای اجتماعی در وزارت کشور، دادگستری و نیروی انتظامی اشاره کرد و افزود: با وجود این مساله نیز به دلایلی، اجازه تحقیق درباره آسیبهای اجتماعی دانشگاهها، خصوصا خودکشی دانشجویان داده نمی‌شود و با نبود آمارهای دقیق، نمی‌توان نواقص دانشگاه‌ها و جامعه را برطرف کنیم. در این حالت هر چند دانشجو در داخل دانشگاهها خوب تربیت شود، اما امکان دارد با گذشت زمان و مقابله با آسیبهای مختلف و گوناگون اجتماعی، وی نیز به فردی ناهنجار تبدیل ‌شود. عضو هیات علمی دانشگاه تربیت معلم به عدم هماهنگی ارزشهای موجود با شرایط جامعه ایران اشاره کرد و گفت: منظور اکثر دانشجویان ما پس از فارغ‌التحصیلی، پشت میزنشینی و ریاست است. وی ادامه داد: بر اساس تحقیقات انجام شده، بین سالهای ‌58 تا ‌63، بر روی ‌103 هزار و ‌573 نفر در مورد وضعیت اشتغال فارغ‌التحصیلان، ‌23 تا ‌38 درصد مهندسین کشاورزی در تهران و تنها ‌2 درصد از این افراد در سراسر کشور از جمله گیلان و مازندران مشغول به فعالیت هستند که این مساله نشان‌دهنده مناسب ‌نبودن ارزشهای اجتماعی کشور است. دکتر قرائی‌مقدم خواستار تغییر هنجارها، قوانین و نظام ارزشی از طریق، رادیو و تلویزیون و مطبوعات از مقطع ابتدایی شد و تاکید کرد: هم‌ اکنون بیگانگی با فرهنگ ملی از سطح کودکستان آغاز و این مساله باعث می‌شود که دانش‌آموز و دانشجو با فرهنگ خود، بیگانه و قهرمانان را در اروپا و کشورهای غربی جست‌و‌جو کند. وی با تاکید بر این که ‌90 درصد پیشرفت فرهنگ اسلام توسط ایرانیان صورت گرفته است، گفت: در صورت بیگانگی افراد با فرهنگ خود، استعمارگران با استفاده از تبلیغات در مغز و روح دانشجو تاثیر گذاشته و او را نسبت به جامعه‌ی خود بدبین و منزوی می‌کند؛ در حالیکه اگر ما نیز شعارمان مانند ژاپنیها این بود «که ژاپنی‌ بمانیم اما از تمدن غرب عقب نمانیم» دچار چنین وضعیتی نمی‌شدیم. این جامعه‌شناس ادامه داد: کشورهای غربی، نقش قهرمانان خود را در دل کوهها حک می‌کنند و به این صورت به جوانشان می‌آموزند که آینده کسانی که به جامعه خدمت می‌کنند، این گونه است؛ در حالی که در کشور ما نخبه‌کشی صورت می‌گیرد و «هرکه سرش به تنش بیارزد» مانند ابن مقفع، خواجه نظام‌الملک و... نابود خواهند شد. وی تصریح کرد: رسانه ملی ما جز ناامیدی و یاس چیز دیگری به جوانان منتقل نمی‌کند. همچنین خانواده، آموزش و پرورش، دانشگاه‌ها و برخی مسوولان نیز با عملکردهایشان بطور غیرمستقیم به دانشجویان گفته‌ایم «که تو کسی نیستی» و در این شرایط دانشجویان با مقایسه وضعیت خود در جامعه ایران با سایر جوامع، تصمیم به گریز از کشور می‌گیرند. دکتر قرایی‌مقدم به عدم توانایی دانشگاهها در جذب اندیشمندان واقعی اشاره کرد و گفت: اداره‌شدن تعدادی از دانشگاهها توسط برخی افراد کم‌صلاحیت، باعث عدم جذب استعدادهای لازم و به تبع آن عدم توانایی در پاسخگویی به نیازهای جامعه و ایجاد انواع آسیبهای اجتماعی در کشور می‌شود. دکتر قرایی‌مقدم، خودکشی را از بین بردن خود تعریف و علل خودکشی را این گونه توصیف کرد: افزایش نا‌هنجاری، فقر اقتصادی و عدم همبستگی باعث ارتکاب دانشجویان به خودکشی می‌شود؛ به عبارت دیگر هنگامی که میزان همبستگی در جامعه بسیار قوی یا ضعیف شود، خودکشی صورت می‌گیرد. وی افزود: خودکشی‌های صورت‌گرفته در جامعه ایران ریشه در جنگ دارد؛ زیرا پس از جنگ میزان ناهنجاری بالا و میزان همبستگی بین افراد پایین می‌آید. عضو هیات علمی دانشگاه، دین را از عوامل مهم در جلوگیری از خودکشی نام برد و اظهار داشت: به میزان ضعف و قوت در اعتقادات دینی، میزان خودکشی نیز متغیر است، همچنین افراد متاهل کمتر از مجردین دست به خودکشی می‌زنند. وی به افزایش تعداد خودکشیها در زمان بحرانهای اقتصادی اشاره و بیان کرد: احساس تنهایی و ضعیف‌شدن روابط افراد با یکدیگر، خصوصا در خانواده نیز باعث سوق‌دادن فرد، به سمت خودکشی می‌شود. دکتر قرایی‌مقدم، دانشگاه را علت تام خودکشی دانشجویان ندانست و تصریح کرد: عوامل خودکشی دانشجویان در خارج از دانشگاه است، زیرا احتمال این که دانشجو در اثر برخورد اساتید، مدیران و تراکم دروس، عدم علاقه‌مندی به رشته تحصیلی درون دانشگاه به تعارض رسیده باشد، بسیار ضعیف است. وی ادامه داد: دانشجویان به دلیل مسایل بیرون از دانشگاه که مهمترین آن نبود امید به آینده است و به بهانه معضلات درون مراکز آموزشی دست به خودکشی می‌زنند. این جامعه‌شناس ادامه داد: دانشجویانی که از فیلترهای مختلف و دشوار عبور کرده‌اند و هم‌اکنون آینده‌ای مبهم و تاریک را روبه‌روی خود مشاهده می‌کند، اقدام به خودکشی می‌کنند؛ اگر قبل از ورود به دانشگاه قصد خودکشی داشتند، چرا وارد دانشگاه (با وجود مراحل سنگین) شدند؟ وی سن خودکشی را بین سنین ‌18 تا ‌24 سال خواند و گفت: احتمال خودکشی در میان دانشجویان سال اول و دوم به دلیل جوانی، خامی و تحریک‌پذیری آنها، بیشتر است؛ بطوری که در اعتراضات و تجمعات نیز این دانشجویان واکنشهای بیشتر و تندتری از خود بروز می‌دهند. دکتر قرایی‌مقدم میزان خودکشی در میان دختران را بیشتر از پسران، اما میزان موفقیت پسران در این امر را بیشتر برشمرد و تصریح کرد: نسبت خودکشی دختران به پسران ‌5 به ‌2 و خودکشی دختران بیشتر با استفاده از قرص و مسمومیت و در پسران به صورت حلق‌آویز کردن خویش است. وی گفت: میزان خودکشی و آسیبهای اجتماعی در میان دانشجویان غیربومی به دلیل دوری از خانواده و فروریختگی فرهنگی و کاهش کنترل اجتماعی و فرهنگی و عدم وجود ترس از شناخته‌شدن بیشتر است؛ بطوری که در تمام دنیا و از جمله ایران در اطراف محوطه راه‌آهن و ترمینال، آمار جرم‌، فحشا و جنایت بالاتر است. عضو هیات علمی دانشگاه، وجود آسیبهای مختلف در دانشگاه را خطرناک‌تر از ریزش بمب اتم خواند و تصریح کرد: در صورت مشاهده آسیبهای اجتماعی در مکانی که مرکز علم و امید به آینده جامعه و کسانی که مغز و رهبران فکری هستند، نمی‌توان امیدی به سایر اقشار جامعه داشت. وی دانشگاه را سازمانی ساده ندانست و تصریح کرد: هنگامی جایگاه نخبگان جامعه دچار آسیب شود، اثر بسیار شدیدتر و مخرب‌تری بر جامعه‌ خواهد داشت. این استاد جامعه‌شناس ناامیدی به آینده را بزرگترین معضل دانشجویان دانست و تصریح کرد: مسوولان باید با عمل نه حرف، در پی تحقق وعده‌هایشان باشند و جوان عملا احساس کند که برای او شغل، عزت و احترام و امکان ترقی وجود دارد و کسی به او دروغ نمی‌گوید. وی افزود: به دلیل این که برآورده ساختن این خواستها و قانع‌کردن دانشجویان در توان همه مسوولان نیست، پس نمی‌توان از دانشجو توقع داشت که ناامید، مایوس، سرخورده، وامانده و به تبع آن به سمت بزهکاری و خودکشی نرود. دکتر قرایی‌مقدم احتمال خودکشی در دانشجویان دانشگاه آزاد اسلامی را بیشتر از سایر دانشجویان دانست و اظهار داشت: احتمال خودکشی میان دانشجویان دانشگاه آزاد به دلیل پرداخت هزینه سنگین تحصیلی و همچنین نبود آینده شغلی مناسب بیشتر است. وی، وجود مراکز مشاوره در دانشگاه در رفع یا کاهش آسیبهای اجتماعی دانشجویان را موثر برشمرد و تصریح کرد: با این حال ممکن است دانشجویان با مشاهده وضعیت و شرایط جامعه، با وجود این که در مراکز مشاوره اقناع شده‌اند، به سمت ناهنجاری ‌بروند و عملا، کارکرد مراکز مشاوره دانشگاهها خنثی بماند. این استاد دانشگاه احتمال خودکشی در میان رشته‌های پزشکی، قضایی، انتظامی و برخی رشته‌های علوم انسانی از جمله ادبیات و علوم اجتماعی را بالاتر خواند و گفت: همچنین احتمال خودکشی در طبقات متوسط جامعه به لحاظ اقتصادی، فرهنگی و نیز در میان تحصیلکرده‌ها بالاتر است؛ زیرا برای طبقه مرفه امکانات وجود دارد و قشر پایین جامعه نیز به دلیل ضعف فرهنگی به وضعیت موجود قانع شده است، اما طبقه تحصیلکرده به دلیل عدم اقناع و رضایت از اوضاع جامعه، اقدام به خودکشی می‌کند. وی افسردگی را یکی دیگر از عوامل خودکشی دانشجویان برشمرد و افزود: گسترش فعالیتهای فرهنگی و هنری مانند برگزاری کنسرتهای موسیقی، سینما، تئاتر، جشنهای شاد و مناسب‌کردن محیطهای خوابگاهی می‌تواند از میزان افسردگی در دانشجویان بکاهد. دکتر قرایی‌مقدم افزود: همچنین استفاده از رنگهای تیره در دانشگاهها باعث تحریک دانشجویان به خودکشی می‌شود؛ در نتیجه خارج‌شدن لباسهای دانشجویان از حالت کلاسیک و استفاده آنها از پوشاک متنوع‌تر و با رنگهای شادتر می‌تواند از افسردگی آنها جلوگیری کند. وی در پایان وجود آزادی در دانشگاهها را ضروری خواند و تاکید کرد: دانشجو باید به معنای واقعی، آزادی گفتار، حرکات و اظهار عقیده را لمس کند؛ نباید به عناوین مختلف سیاسی ـ اقتصادی ـ اجتماعی دانشجو را مورد بازخواست قرارداد ‌که در صورت عدم رفع این موانع، دانشجویان به سمت ناهنجاریهای اجتماعی سوق داده می‌شوند. به گزارش خبرنگار پارلمانی ایسنا، در این گزارش که صبح امروز در صحن علنی مجلس شورای اسلامی قرائت شد، آمده است: تصمیم ناگهانی شهرداری تهران، شوک بزرگی بر بخش مسکن از اقتصاد بیمار جامعه بود، به گونه‌ای که به شهادت همه مدیران و کارشناسان اقتصادی تاثیر به سزا در افزایش قیمتها، ایجاد تورم و در عین حال افزایش بیکاری در سراسر کشور داشته است. لذا بر مجلس فرض بود که با این نوع تصمیم‌گیری برخوردی مناسب داشته باشند. رشد فزاینده جمعیت شهرها، رشد سریع شهرنشینی، گسترش افقی شهرهای کشور و کمبود زمین مناسب برای توسعه در اکثر شهرهای کشور بخصوص کلان شهرها باعث شده است تا نیروهای وارده بر ساختار شهر از قبیل مهاجرتها، مسائل اقتصادی، اجتماعی، کمبود مسکن و همچنین محدودیت امکانات عمومی در زمینه ایجاد سطوح شهری، راه‌حلهای موقتی و موضعی را سبب شوند که از آن جمله می‌توان به رشد و توسعه درون شهرها از طریق افزایش تراکم ساختمان توسط مجریان و مسوولان مدیریت شهری اشاره کرد که موجب شکل‌دهی ساختار شهرهای بزرگ می‌شد، بدون آنکه زمینه و امکانات محیطی لازم، برای چنین تدبیری فراهم باشد. این تغییرات و بویژه شدت گرفتن پراکندگی در ساختار شهرها عمدتا معلول عدم توجه کافی و اصول به فرایند توسعه شهرها و هدایت ساخت و ساز و یا به عبارتی ضعف شهرسازی اصولی و مدیریت شهری است. اعمال این سیاست بدون توجه لازم به نقش و جایگاه آن در مسائل شهری اثرات ناشی از این پدیده و عوامل تاثیرپذیر از تراکم می‌تواند عوارض جدی اقتصادی و اجتماعی، فرهنگی، کالبدی و زیست محیطی را دربرداشته باشد. این گزارش می‌افزاید: با توجه به ساختار کالبدی کلان شهر تهران و شهرهای مهم کشور باید به این مهم واقف بود که هر گونه تصمیم‌گیری و اتخاذ سیاست مسوولان اجرایی شهر در خصوص فروش یا توقف فروش تراکم مازاد باید با مطالعه، تحقیق و بررسی پیامدها و اثرات ناشی از آن صورت می‌پذیرفت، زیرا عدم توجه به این امور معضلات و ضربات غیرقابل جبرانی را برای شهر وکشور پدید می‌آورد. با نگاهی به مسائل و مشکلات پدیدآمده ناشی از فروش تراکم ساختمانی در حال حاضر و توقف این مقوله در شهر تهران باید گفت که تراکم ساختمانی نقش و جایگاه مهمی در روند گسترش و توسعه شهری دارد. طی چند سال گذشته اعمال سیاستهای افزایش تراکم ساختمانی توسط مجریان و مسوولان مدیریت شهری و همچنین توقف و جلوگیری از این فروش به دلیل عدم دانش کافی از مسائل شهری و تبعات و پیامدهای آن موجب گردید تا نمایندگان مجلس طرح تحقیق و تفحص از شهرداری تهران را مطرح و تصویب نمایند. بر هیچکس پوشیده نیست که پس از سالها مدیریت شهری و تصویب آئین‌نامه‌ها و مصوبات گوناگون هر گونه تصمیم جامع شهری بایستی اصولی، کارشناسی، قانونی و از مجرای لازم اتخاذ و اعمال گردد. هیات تحقیق و تفحص با تاکید بر این که افزایش تراکم ساختمانی یکی از راههای توسعه درون شهری است و این روش می‌تواند پاسخی طبیعی به رشد جمعیت، کمبود زمین، مهاجرت و محدودیت توسعه افقی شهری باشد افزوده است: اما در جائیکه بستر مناسب خود را از نظر محیطی نیافته باشد مسائل و مشکلات تازه‌ای را می‌آفریند که جبران پذیر نیست. بنابراین دستیابی به راهکارهای مناسب و اثرات نامطلوب اینگونه مدیریت، اهداف اصلی هیات تحقیق و تفحص را در بررسی و تجزیه و تحلیل مسائل بشرح ذیل تعیین نمود: ـ قانونی‌بودن این تصمیم و ابعاد گوناگون جلوگیری از فروش مازاد تراکم. ـ ساختار مدیریت کلان شهر تهران و اختیارات شهرداران در این نوع مسائل شهری. ـ روند اخذ تصمیم و چگونگی شکل‌گیری و اعلام آن. ـ تخلفات و سو  استفاده‌های احتمالی مترتب بر این تصمیم. ـ نحوه مدیریت شهردار و شهردارا مناطق پس از اخذ تصمیم دربرابر معضلات ایجاد شده. ـ اثرات اجتماعی، سیاسی، کالبدی مساله تراکم در مسائل شهری و بررسی ابعاد مختلف آن. ـ عملکرد مراجع، دستگاهها و نهادهای مرتبط و مسوول در این زمینه. ‌4ـ روند شکل‌گیری هیات و ساختار آن: پس از اعلام خبر توقف فروش تراکم توسط شهردار محترم تهران در مورخ ‌19/1/81 و افزایش یکباره قیمت زمین و مسکن و ایجاد آثار نامطلوب در کشور و بویژه در شهر تهران طرح تحقیق و تفحص از شهرداری تهران مطرح و نهایتا در جلسه علنی مورخ ‌1/3/81 نمایندگان محترم با اکثریت آرا  طرح تحقیق و تفحص را تصویب و متعاقبا برای نمایندگان عضو هیات ابلاغ جداگانه صادر گردید. در اولین جلسه رسمی هیات تحقیق و تفحص در تاریخ ‌20/3/81 پس از بحث و مذاکرات مختلف اعضای هیات رئیسه کمیسیون تحقیق و تفحص انتخاب گردیدند. پس از آن هیات تحقیق و تفحص با دعوت از کارشناسان و محققین خبره نسبت به تشکیل سه گروه کار کارشناسی بشرح ذیل اقدام نمود. گروه علمی با حضور روسا، اساتید و اعضای هیات علمی دانشکده‌های معماری و شهرسازی دانشگاههای تهران، شهید بهشتی، علم و صنعت و علامه طباطبایی. گروه تحقیقات میدانی با بکارگیری چند نفر از کارشناسان با سابقه و محققین خبره نسبت به امور بازرسی وتحقیقات میدانی. گروه سوم که به صورت مستقل به وزارت محترم اطلاعات و سازمان بازرسی کل کشور محول گردید. ‌5ـ شیوه فعالیت ونحوه تقسیم کار: به منظور بررسی ابعاد علمی مساله مازاد فروش تراکم گروه اول با دعوت از اساتید محترم معماری و شهرسازی و تشکیل جلسات متعدد در دانشکده معماری و شهرسازی دانشگاه تهران بطور منظم اثرات فروش و توقف فروش تراکم در ابعاد اقتصادی، اجتماعی، فرهنگی، برنامه‌ریزی شهری، طراحی شهری و امنیت محیطی مورد بررسی قرار گرفت این گروه با حضور ‌15 نفر از اساتید محترم و اعضای هیات علمی در زمینه‌های شهرسازی و معماری و مسائل فرهنگی و اقتصادی تشکیل جلسات متعدد هفتگی با بیش از ‌200 ساعت فعالیت بخشهای تخصصی، فنی و تئوری گزارش را تهیه و ارائه نمودند. گروه دوم که از ابتدا  با هماهنگی شهرداری تهران کار خود را آغاز نمود با استقرار افراد ثابت در مناطق ‌1، ‌3، ‌6، ‌13 و شهرداری مرکز با ‌8 نفر از محققین (سه نفر در مرکز، سه نفر در مناطق و ‌2 نفر در دفتر گروه) جمعا در مدت پنج ماه با بیش از ‌4000 ساعت کار نسبت به جمع‌اوری اسناد، مدارک و مستندات پیرامون مساله تراکم و همچنین نحوه مدیریت مناطق شهرداری در این خصوص اقدام نمودند. در مورد گروه سوم نیز تا زمان نهایی شدن گزارش علی‌رغم پیگیریهای بعمل آمده گزارشی از سوی وزارت محترم اطلاعات و بازرسی کل کشور ارائه نگردیده است. هیات علاوه بر گروههای مذکور با تشکیل بیش از ‌20 جلسه مداوم با حضور اکثر اعضای هیات تحقیق و تفحص با دعوت از وزرای محترم کشور، اطلاعات، مسکن و شهرسازی و رئیس محترم شورای شهر تهران، شهردار و مسوولین ذیربط در مسائل شهری، بعضی از اعضای شورایعالی شهرسازی و معماری، معاونین محترم وزارتخانه‌های مربوطه و روسای شهرداریهای مناطق مختلف شهر تهران در زمینه مساله تراکم و اهداف تحقیق بحث و گفت و گو کامل و مشروحی انجام داده است که پس از پنج ماه فعالیت جامع و انجام اقدامات گوناگون با بیش از ‌4500 نفر ساعت کار نسبت به تهیه گزارش حاضر در ‌7 فصل شامل، سابقه موضوع تراکم، اثرات جانبی آن، نحوه مدیریت کلان شهرها، نظام درآمدهای شهرداریها، عملکرد شهردار محترم تهران و شهرداریهای مناطق مختلف در طول مدت توقف، عملکرد نهادهای مرتبط و مسوول با این مساله و نهایتا جمع‌بندی و نتیجه‌گیری تهیه و تنظیم نموده و در مورخ ‌12/8/81 در کمیسیون عمران ارائه و به اتفاق آرا  مورد تایید و تصویب قرار گرفت، جهت اطلاع مردم شریف و بزرگوار تهران و نمایندگان محترم، تقدیم هیات رئیسه محترم مجلس شورای اسلامی گردید. گزارش حاضر که امروز به سمع و نظر شما نمایندگان محترم مردم بزرگوار می‌رسد خلاصه و گوشه‌ای از فعالیت‌ها و یافته‌های گزارش کامل هیات می‌باشد. لازم به ذکر است که در تهیه گزارش موارد ذیل همواره مورد توجه و نظر هیات بوده است. ‌1ـ تحقیقات بدون توجه به گرایش و نظر خاص سیاسی پیگیری شده و صرفا به عنوان موضوعی کارشناسی و تخصصی، مساله بررسی گردیده است. ‌2ـ تمامی مسائل، روند شکل‌گیری، جزئیات تحقیق، مستندات گزارش و اسناد و مدارک لازم ضمیمه گزارش اصلی می‌باشد. ‌3ـ هیات در تحقیقات صرفا به مساله توقف فروش تراکم پرداخته، و از رسیدگی به مسائل و مشکلات و نارسائیهای دیگر شهر تهران که در حوزه شهرداری قرار دارد خودداری نموده است. ‌4ـ نقش وزارت مسکن و شهرسازی و شورایعالی شهرسازی و معماری در توسعه و رشد ناموزون شهرها و سیاستهای مربوط به آن غیرقابل انکار است اما به دلیل بررسی موضوع در خصوص شهرداری تهران هیات بررسی این موضوع را به کمیسیون مربوطه ارجاع خواهد نمود. ‌5ـ تلاش هیات بر آن بوده است تا با همدلی و هماهنگی دست‌اندرکاران، کار تحقیق و تفحص را به پیش برد و لذا در طول مدت تحقیق کوشیده است از بیان بعضی ناهماهنگی‌ها و عدم همکاری‌ها بخصوص از سوی شهرداری تهران خودداری کند. ‌6ـ تعریف تراکم: تراکم در همه زبانهای دنیا از نظر لغوی به مفهوم فشردگی و غلظت است، تراکم شلوغی انسانها و ساختمانها بروی سطح زمین و مقدار فضای بازی است که در اختیار خانوارها قرار می‌گیرد. این اصطلاح در شهرهای بزرگ کشور بسیار آشناست، و بیش از هر چیز نوعی عوارض را تداعی می‌کند. پولی که مالک ناچار است به شهرداری بپردازد تا سقف زیربنای ساختمانش را افزایش و آنرا چند طبقه بلند بسازد. تراکم در ادبیات شهرسازی مفاهیمی چون تراکم جمعیتی و تراکم ساختمانی و یا تراکم خالص مسکونی را دربرمی‌گیرد که صرفا به دو تعریف از آن بسنده می‌گردد. ‌1) تراکم جمعیتی: به معنای جمعیت در واحد سطح (معمولا نفر در هکتار) گفته می‌شود، که می‌توان آن را در هر قلمرویی اندازه‌گیری کرد. (کشور، شهر، محله و...‌ 2) تراکم ساختمانی: عبارتست از نسبت کل زیربنای ساختمانی یک قطعه تفکیکی به مساحت کل آن قطعه که ممکن است تجاری، اداری، صنعتی و مسکونی باشد، که به دو دسته خالص و ناخالص تقسیم می‌شود. شاید در نگاه اول تراکم جمعیتی را با تراکم ساختمانی مساوی ببینیم، اما چنین نیست، چرا که تغییر متراژ هر واحد آپارتمان موجب تغییر تراکم جمعیتی می‌گردد. عدم توجه تصمیم‌گیرندگان در مسائل شهری عملا باعث شده، که حتی در مصوبه ‌329 برای مناطق جنوب شهر که با سرریز جمعیتی بسیار بالا به نسبت طرحهای مصوب برخوردار است ـ متوسط آپارتمانها زیر ‌70 متر، و برای مناطق شمالی ـ که با کاهش بعد خانوار مواجه هستیم ـ متوسط آپارتمانها بالای؟؟ ‌100 متر تعیین شود. این به معنی افزودن بر تراکم جمعیتی در مناطق بحرانی و پرتراکم و کاستن از جمعیت در مناطق غیربحرانی است. ‌7ـ سابقه تراکم در طرحهای شهرسازی: ـ نخستین بار این امر در طرح جامع شهری مصوب... در مورخ ‌9/2/1349 مورد توجه قرار گرفت. تعیین تراکم ساختمانی ثابت در مناطق مختلف شهری شامل کم، متوسط، زیاد پیش‌بینی گردید، که از ‌100% تا ‌600% درصد و در زمینهایی که مساحت آنها از ‌3000 متر مربع بیشتر بود محدودیت تراکم و ارتفاع در آنها منظور نمی‌گردید. همچنین تراکم مازاد براساس قوانین و مقررات تعیین شده به فروش می‌رسید. این دوره را می‌توان دوره پایبندی به ضوابط طرح جامع و تفصیلی مصوب شهر تهران محسوب نمود. ـ در سال ‌63 با ایجاد تغییراتی، تراکم از محور خیابان انقلاب و آزادی (در داخل محدوده ‌5 ساله) در شمال ‌180% و در جنوب ‌120% تعیین گردید. علت این تقسیم‌بندی و اختلاف در تراکم مناطق شمالی و جنوبی، میزان جمعیت کم در شمال شهر و تراکم جمعیتی بالا در جنوب شهر بود. با این سیاست سعی شد توازن ایجاد شود. در این دوره نیز تراکم و فروش مازاد در شهرداری بسیار محدود بود. از سال ‌64 با آغاز طرح خودکفایی شهرداریها و از سال ‌69 با برنامه‌ریزی غیرکارشناسی، بدون توجه به قوانین، مقررات و ضوابط شهرسازی و صرفا با هدف کسب درآمدهای سرسام‌آور، شهر در معرض حراج واقعی قرار گرفت، و پول تنها میزان و معیار تعیین تراکم برای یک قطعه زمین شد. متاسفانه این فرایند با تصویب طرح جامع (ساماندهی) تهران در سال ‌1371 نیز متوقف نشد، بلکه فزونی یافت. فروش تراکم با توجه به وضعیت مدیریتی شهرداری تهران، درآمد شهرداریها را به یکباره از ‌7 میلیارد به ‌200 میلیارد تومان افزایش داد (یعنی رشد سه هزار درسدی درآمد)، آن هم از طریق فروش شهر و فروش قانون. چیزی که امروز هم مورد توجه مدیران شهرداری است، یعنی افزایش درآمد ‌600 میلیارد تومانی به ‌1800 میلیارد تومان آن هم عمدتا از طریق فروش تراکم. میزان پرداخت پول تنها معیار، برای تعیین تراکم برای یک قطعه شد! با آمدن شهردار سابق تهران اگرچه فروش تراکم با شدت بیشتر ادامه دارد اما به این شعار تراکم فروشی بی‌توجهی شد. نرخ رشد درآمد شهرداری در این دوره تقریبا از ‌3000 درصد به ‌300 درصد تقلیل یافت، که کمی بیشتر از نرخ تورم بود. با تشکیل شورای شهر روند نظارت بر شهرداریها قانونمندتر می‌شود و این روند به دلیل عدم نظارت قبل از آن و اختیارات زیاد شهرداریها با مشکلاتی نیز روبرو می‌شود بطوری که شهرداران معتقدند عملا امکان هرگونه ابتکار و مانور برای آنها سلب شده و به مجریانی بی‌اختیار تبدیل شده‌اند. از همه مهمتر اینکه در طول این مدت نهادهای ذیربط مانند وزارت مسکن و شهرسازی، شورایعالی شهرسازی و معماری و مسوولین مربوطه نه تنها نسبت به این نوع مدیریت شهری اعتراضی نکرده، بلکه متاسفانه مصوبه ‌269 را در زمان شهرداری اسبق تصویب و مصوبه ‌329 واقعی را که توسط کارشناسان شورایعالی شهرسازی ومعماری تهیه و تنظیم گردیده بود را با تغییرات فاحشی تایید و تصویب و به شهردار سابق ابلاغ نمودند. ‌8ـ دوره جدید در شهرداری تهران: با بازگشت مجدد یکی از شهرداران اسبق به شهرداری تهران و استقرار در منطقه یک شهرداری، نامه‌های متعددی به شهردار تهران، ارسال و تاکید می‌کند که قیمت تراکم مازاد در شهرداری ارزان است، و از ایشان می‌خواهد که آن را افزایش دهد. حتی اغلب اصطلاحات رایج شده امروز در شهرداری تهران یعنی a4 یا a5 افزایش ضریب منطقه‌ای، افزایش عوارض زیربنا تا ‌10 یا ‌20 برابر، از سوی ایشان در ‌2 یا سه سال پیش مطرح شد و در مکاتبات وی بکار گرفته می‌شود. پس از انتخاب شهردار جدید نیز این امر ادامه می‌یابد. آخرین آنها نامه اسفند ‌80 و اوایل فروردین ‌81 می‌باشد توجیه افزایش قیمت تراکم در منطقه ‌1 از ‌45000 تومان به ‌800 هزار تومان و استدلالهایی را که ایشان می‌آورند موجب می‌شود تا شهردار را قانع کند که نظریه یک متر تراکم مساوی با یک متر زمین را وضع کند، و با اغماض پیشنهاد اخذ ‌80% پول زمین بابت یک متر تراکم را مطرح نماید. شهردار تهران می‌پذیرد و همواره در صحبتهای خود توجیه می‌کند که در صورتی که قیمت تراکم برابر ‌80% قیمت زمین در هر منطقه تعیین شود ـ یعنی متوسط قیمت تراکم در تهران که در حدود ‌35000 تومان است، به متوسط ‌550 هزار تومان افزایش یابد، فقط هر متر آپارتمان ‌11 هزار تومان افزایش می‌یابد، به عبارت دیگر با افزایش ‌1500 درصدی عوارض تراکم افزایش ‌5/1 درصدی در قیمت مسکن برجای خواهد گذاشت!؟ معلوم نیست این تحلیل با کدام دلایل کارشناسی قابل قبول است؟ ‌9ـ اعلام توقف فروش تراکم در مناطق ‌1 الی ‌7: به نظر می‌رسد اغلب شهرداران مناطق بجز شهردار منطقه یک از اتخاذ تصمیم شهردار تهران بی‌خبرند. زیرا فروش سرسام‌آور تراکم در روزهای باقیمانده سال در منطقه ‌1 با هیچ یک از مناطق مشابه برابری نمی‌کند. توجه به صدور ‌112000 متر مجوز در یک روز در منطقه ‌1 یعنی ‌28 اسفند ‌80 و مقایسه آن با صدور مجوز مناطق دیگر که به دلایل مختلف با شهرداری منطقه ‌1 نزدیک هستند در تاریخ ‌28 اسفند ‌1380 عبارتست از: منطقه ‌3: ‌14000 متر منطقه ‌4: ‌66000 متر منطقه ‌7: ‌3000 متر منطقه ‌5: ‌35000 متر ارقام مذکور نشان می‌دهد این حجم صدور مجوز امر غیرمعمول است، و حاکی از مطلع‌شدن گروهی از افرادی است که درخواست صدور پروانه دارند که باید در مورد رابطه این افراد با شهرداری منطقه یک بیشتر بررسی نمود زیرا به راحتی مجوزهای خود را دریافت کرده‌اند. اما عموم مردم بی‌اطلاعند و با اعلان مورخ ‌19/1/81 شهردار مطلع می‌شوند. دستور شفاهی ‌19/1/81 صادر می‌گردد که بعضا به تاریخ ‌25/1/81 استناد می‌کنند چون برخی از شهرداران مناطق درخواست دستور کتبی از شهردار می‌نمایند. پس از این دستور مسائل زیر قابل ذکر هستند: ـ ابتدا فروش تراکم در ‌7 منطقه متوقف می‌شود. موج مخالفتها با تصمیم زیانبار شهردار به دلیل اثر آن درافزایش قیمت مسکن به راه می‌افتد. ـ شورای شهر در نشست ‌29/1/81 این اقدام را محکوم کرده و از مردم عذرخواهی می‌کند و به صراحت با هر گونه توقف و افزیاش قیمت مخالفت می‌کند. حتی رئیس شورای شهر نیز در آن مقطع اعلام می‌کند تصمیم بدون هماهنگی با شورا اخذ شده و هیچ تغییری در اجازه ساخت و ساز در هیچ یک از مناطق تهران بوجود نیامده است. ـ شورایعالی شهرسازی و معماری در نشست ‌2/2/81 بر اجرای مصوبه ‌329 تاکید می‌کند، و فروش تراکم تا سقف ‌5 طبقه را کمافی‌السابق آزاد می‌داند و هر گونه افزایش نرخ را در حد مسوولیت شورای شهر اعلام می‌نماید. ـ رئیس کل محترم بانک مرکزی شهردار را از پیامدهای افزایش بی‌رویه قیمت تراکم برحذر می‌دارد و عواقب آن را وحشتناک می‌خواند، و تاثیر آن را بر تورم و افزایش قیمتها و افزایش بیکاری فوق‌العاده قلمداد می‌نماید. ـ وزیر محترم مسکن اقدام شهردار را بر خلاف قانون اعلام می‌کند. ـ وزیر محترم کشور از شهردار می‌خواهد به نصیحت ناصحان توجه کند و بیهوده در مقابل قانون نایستد. ـ معاون اول محترم رئیس جمهور از شهردار می‌خواهد مصوبه شورایعالی معماری را اجرا کند و به وضعیت قبلی برگردد. ـ ریاست محترم جمهوری عملکرد شهردار را مورد سوال قرار می‌دهد و از هیاتی می‌خواهد که موضوع را پیگیری نمایند. اما شهردار محترم تهران بدون توجه به این تذکرات حتی فارغ از صدها شکایات مردم در قوه قضائیه به کار خود ادامه می‌دهد. به عبارت دیگر می‌توان گفت باور ایشان بر این است که «بایستی مسوولین را به دنبال مسائل کشاند» و به این دلیل به جای توجه به دستورات صادره ‌، اقای شهردار در تاریخ ‌15/2/81 صدور مجوز برای کسانی که قبل از ‌19/1/81 و حتی قبل از سالهای ‌80 و ‌79 تراکم خریده‌اند و کلیه فیشها را پرداخت کرده و نقشه‌های آنها تایید شده را نیز متوقف می‌نماید. تا تاریخ ‌29/2/81 عملا این گروه از مردم با درخواستهایی متفاوت تا ‌400% درصد افزایش قیمت تراکم مواجه می‌شوند که شهرداران از آنها طلب می‌نمایند. ‌10ـ عطف به ماسبق کردن قانون: در هیچ کشوری قانون عطف به ماسبق نمی‌شود، اما متاسفانه در شهرداری تهران این عمل انجام می‌پذیرد. دلیل این اقدام شهردار تهران چیست؟ چرا برای مجموعه افرادی که تعداد آنها از ‌1200 نفر فراتر نمی‌رود به گونه‌ای تصمیم‌گیری می‌نماید که با افزایش قیمت حاصله و عطف به ماسبق کردن قانون بدبینی و زیرسوال بردن نظام مدیریت شهری و شوراها ایجاد شود؟ چرا باید این تعداد از مردم همه روزه در شهرداری و شورای شهر تجمع نمایند که منجر به انفعال شورا گردد؟ این سیاست ادامه دارد تا هم مردم وهم مسوولین علی رغم دستورات و تاکیدات روشن تسلیم شوند و به افزایش چند درصدی قیمت تراکم تن دردهند. ‌11ـ بی‌توجهی به قانون و تمسک به تشابهات قانونی: شهردار تهران می‌گوید: ‌ «من صاحب این دکان هستم، به من گفته‌اند اگر خواستی بفروش، اما باید با این ضوابط بفروشی، بسیار خوب من هر وقت خواستم بفروشم با آن ضوابط می‌فروشم، اما فعلا در بعضی جاها نمی‌خواهم بفروشم و نمی‌فروشم، بنابراین ضوابط تغییر نکرده است، اما این مطلب قابل تطبیق با موازین حقوقی توسط مسوولین حقوقی شناخته شده نیست. و به نظر نمی‌رسد قانونگذار این حق را برای شهردار قائل شده باشد بلکه این حق به مردم تعلق گرفته است و سلب آن به هر دلیل از مردم نادیده‌گرفتن حقوق مردم خواهد بود مگر اینکه با حکم مجدد قانون و تعیین ضوابط از سوی نهادهای مربوطه قانون جدیدی تنظیم و ابلاغ گردد. از استدلالهای دیگر شهردار تهران بحث طرح جامع و سقف جمعیتی تهران است که آن را ‌000/600/7 نفر تعینی کرده‌اند. در مصوبه مورخ ‌2/2/81 شورایعالی شهرسازی و معماری به رعایت سقف جمعیتی اشاره می‌کند. اما شهردار تهران عنوان می‌کند چون سقف جمعیتی تهران کام شده، به همین دلیل نبایستی به مصوبات شورایعالی شهرسازی و معماری توجه نمود، در پاسخ بایستی گفت: اولا: وقتی قانون صراحت بر اجرای مصوبه ‌329 دارد. تمسک به بخشهای غیرمصرح مصوبه، غیرقابل قبول است و نوعی بی‌توجهی به قانون است. ثانیا: اگر سقف جمعیتی ملاک باشد، در سقف جمعیتی اشاره‌ای به توقف فروش تراکم در مناطق ‌1 الی ‌7 نشده است. پس این تمسک نادرست است. ثالثا: سقف جمعیتی عنوان کلی است و نمی‌تواند دستور تلقی شود، و مستمسک عدم اجرا یا اجرا قرار گیرد. رابعا: جمعیت تهران براساس دستورالعمل رسمی مازاد بر ‌000/600/7 به شهرداری ابلاغ نگردیده، تا مستمسک بی‌توجهی به قانون قرار گیرد. شهردار محترم تهران علیرغم این استدلالها اعتقاد دارد حتی اگر اخذ این تصمیم اشتباه باشد، برای نجات تهران باید این تصمیم اشتباه اخذ می‌شد. اما آیا تراکم فروخته نشده است؟ آیا برای نجات تهران اینگونه تصمیم می‌گیرند؟ و بر این تصمیمات علی‌رغم مخالفتهای مراجع قانونی پافشاری می‌کند؟ ‌12 ـ تصمیمات غیرعلمی و غیرکارشناسی: تحقیقات و بررسیهای انجام شده نشان می‌دهد که تصمیمات شهردار غیرعلمی و غیرکارشناسی اخذ شده است. عکس‌العمل شهردار محترم تهران در نامه ‌18/2/81 میزان بی‌توتجهی او را به مسائل نشان می‌دهد. شهردار می‌گوید: «‌با سلام، موضوع مورد توجه قرار گیرد فوری اطلاعات جمع و جور و قابل ارائه کنید و عواقب مساله کاملا روشن شود. چه می‌بایست می‌شد و چه شده است. این برنامه را زودتر لازم داریم خودتان شرحی نیز با همین اطلاعات با مشورت آقای نساجیان ارسال دارید. ضمنا برای توقف فروش تراکم مستند قانونی لازم را آماده نمائید و همه ضوابط جمع و جو شود. اگر در این رابطه مسوولین تذکراتی داده‌اند، جمع‌آوری و به من بدهید. به هر حال همه جانبه کار کنید و مجموعه شهرسازی فعال باشد. یک نشست هم با مجموعه‌ای که صلاح می‌دانید، بگذارید و راهکارها را بدست آورید. یک مشاور هم بگیرید که شما و مجموعه‌ شهرسازی را و صحبتها و نقطه نظرهای ما را علمی و قابل ارائه نماید و خلاصه ما را تجهیز کند و... یک گروه مشاور با بستن قرارداد گرانی مامور می‌شود. با توجیه علمی و قانونی، توجیهات لازم برای تصمیم شهردار تهران را تبیین کند، و نظرات شهردار را علمی و کارشناسی جلوه دهند. گزارش تهیه شده مشاور تلاش برای قانونمند و کارشناسی نشان دادن تصمیمات صورت پذیرفته و به سه نکته مهم به عنوان مبانی فنی و علمی این تصمیم به شرح ذیل اشاره می‌کند. ‌1ـ سرریز جمعیت تهران (افزایش سقف جمعیتی): در حالیکه سرریز جمعیتی در مناطق ‌1، ‌3، ‌4، ‌6 و ‌7 بین منفی ‌35% درصد، و حداکثر ‌18% درصد است، فروش تراکم در این مناطق ممنوع می‌شود. در مقابل در مناطقی مانند: ‌15 با ‌32% درصد، ‌13 با ‌49% درصد، ‌10 با ‌35% درصد، ‌8 با ‌30% درصد مازاد افزایش جمعیت آزاد است. فروش تراکم با ‌68% رشد در این مناطق نسبت به سال ‌80 که پرفروشترین سال فروش تراکم در بین همه سالهای پس از انقلاب و قبل از انقلاب است، نشان می‌دهد که تا چه حد تصمیم شهردار در توقف فروش تراکم در مناطق ‌1 الی ‌7 و تشدید فروش در دیگر مناطق علمی و منطقی بوده است. ‌2ـ افزایش اراضی مسکونی: در صورت افزایش اراضی مسکونی به نسبت طرح جامع قاعدتا باید فروش تراکم در کل تهران متوقف می‌شد نه یک منطقه خاص. با یک نگاه سطحی متوجه می‌شویم، که افزایش اراضی مسکونی نیز در مناطق جنوبی به مراتب بدتر از مناطق شمالی تهران است، به عنوان نمونه منطقه ‌8 با ‌263 هکتار، منطقه ‌20 با ‌214 هکتار و ‌10 با ‌174 هکتار، ‌9 با ‌173 هکتار و ‌13 با ‌170 هکتار از بحرانی‌ترین مناطق به لحاظ افزایش اراضی مسکونی به نسبت طرح جامع می‌باشند در حالیکه مناطق مورد انتخاب شهردار شامل منطقه ‌2 با منفی ‌179 هکتار، منطقه ‌4 با منفی ‌474 هکتار، منطقه ‌5 با منفی ‌665 هکتار، منطقه ‌6 با منفی ‌35 هکتار دارای ظرفیتهای خالی اراضی مسکونی نسبت به طرح جامع می‌باشند. بنابراین انتخاب مناطق ‌1 الی ‌7 با این استدلال به هیچ وجه تطبیق ندارد و اقدامی غیرکارشناسانه است. ‌3ـ کمبود فضاهای خدماتی: برای نشان دادن وضعیت فضاهای خدماتی در مناطق مختلف تهران و به منظور جلوگیری از اطاله کلام خلاصه این شرایط را در دو سطح، میانگین در مناطق ‌1 الی ‌7 و میانگین در مناطق ‌8 الی ‌20 بدین شرح است: میانگین سطوح آموزشی در مناطق (‌1 تا ‌7) ‌900 هزار، مناطق (‌8 تا ‌20) ‌250 هزار، سطوح ورزشی در مناطق (‌1 تا ‌7) ‌360 هزار و در مناطق (‌8 تا ‌20) ‌130 هزار متر مربع، فضا سبز، سطوح فرهنگی و سطوح خدماتی و درمانی در مناطق (‌1 تا ‌7) به ترتیب ‌3 میلیون و ‌500 هزار، ‌300 هزار و ‌300 هزار متر مربع و نیز در مناطق (‌8 تا ‌20) به ترتیب ‌800 و ‌60 هزار، ‌130 هزار و ‌115 هزار متر مربع است. به خوبی واضح است که میانگین فضاهای خدماتی در مناطق ممنوع شده ‌1 الی ‌7 بین ‌250% تا ‌400% بیشتر و بهتر از مناطقی است، که در آنها فروش تراکم با سرعت ادامه داشته است. لذا بخوبی می‌توان فهمید که استدلالهای به ظاهر علمی شهردار با استدلالهای کارشناسی شورایعالی شهرسازی و معماری متفاوت بوده و این مسائل برای انحراف ذهن مسوولین ساخته و پرداخته شده است. بعلاوه با نقض قانون حتی اگر به اهداف نظام بتوان رسید، باز هم مطلوب نظام نیست چه رسد به اینکه اهداف همحاصل نشود (که نمی‌شود). از همه اینها گذشته وقتی از شهردار محترم می‌پرسیم که برای نجات تهران از چه حادثه‌ای، چنین تصمیم اشتباهی را اخذ و بر آن پافشاری می‌نمایید؟ پاسخ این است که برای نجات تهران از تراکم جمعیتی سرریز شده که تهران گنجایش آن را ندارد و عن قریب است که منفجر شود. اما با توجه به مصاحبه معاونت شهرسازی شهرداری تهران در ‌28 مهر ماه ‌81 می‌توان به انحراف این پاسخ هم پی برد. وی در این مصاحبه نشان داد که استدلالهای شهردار تهران بسیار سست و غیرمنطقی است. زیرا وی در مصاحبه خود از رشد ‌68 تا ‌450% درصدی صدور مجوز در مناطق جنوبی تهران، و کاهش ‌50% درصدی در شمال خبر می‌دهد. این اقدام در چهارچوب استدلال شهردار تهران یعنی تسریح در انفجار شهر تهران، که مطمئنا پس از تثبیت قیمتهای سرسام‌آوری در شمال شهر کاهش ‌50% آنجا نیز به رشد ‌68 درصدی تبدیل خواهد شد. به چند نکته دیگر در این خصوص توجه کنیدکه چطور پول تنها معیار تعیین تراکم یک قطعه زمین است. ـ چشم‌پوشی از احداث ‌17 طبقه بر روی نقطه قرمز (گسل)، ـ احداث ‌16 طبقه مسکونی در صد در صد زمین در یک گذرگاه ‌6 متری، ـ فروش تراکم در مناطق ‌1 الی ‌7 در زمان ممنوعیت فروش، ـ اجازه احداث ‌10 طبقه مسکونی بدون صدور جواز در زعفرانیه، ـ اجازه احداث اضافه بنای مسکونی به نسبت مجوز صادره و... اکنون شهردار تهران از کسانی که قبل از طرح ممنوعیت فروش تراکم خرید تراکم کرده‌اند، تا ‌4 برابر قیمت و از کسانی که دستور نقشه اخذ کرده بودند بین ‌2 تا ‌6 برابر قیمت جهت صدور مجوز جدید دریافت می‌کند. واقعیت تصمیم شهردار اخذ مبالغ کلان و سرسام‌آور و فروش بی‌سابقه تراکم در مناطق مختلف شهری است نه توقف فروش تراکم. ‌13ـ کم‌توجهی و سبک‌نشان دادن قانون: شاید در نگاه برخی حجم صدمات اقتصادی وارده بر حکومت در این ماجرا بزرگ جلوه کرده باشد، اما باید دانست که صدماتی که در این ماجرا از بی‌حرمتی به قانون و سبک نشان دادن قانون‌شکنی نظام شد، با صدمات اقتصادی آن قابل مقایسه نیست. ممکن است آن صدمات جبران شود، اما این صدمات جبران شدنی نیست. زیرا به الگویی برای مدیریت در عرصه‌های گوناگون در کشور تبدیل خواهد شد و دیگران نیز به آن تاسی خواهند کرد. باید با شکستن حرمت قانون، و اعمال غیرقانونی و خلاف قانون برخورد شود. ‌14ـ تبعیض و برخوردهای متفاوت: با اینگونه برخورد با قانون در هر منطقه و در هر شرایط و در رابطه با هر فرد، شهرداریها می‌توانند هر طور که خواستند عمل نمایند. این شکل رفتار با شهروندان برگشت به گذشته بسیار دور شهرداری است و خواست کسانی است که نمی‌خواهند قانونمند و در چهارچوب قانون عمل نمایند. به موارد زیر توجه کنید: ـ در ‌28/12/80 به یکباره ‌112000 متر مربع مجوز صادر می‌شود، در حالیکه در طول تاریخ شهرداری این رقم در یک روز بی‌سابقه است. ـ ‌19/1/81 فروش تراکم در مناطق ‌1 الی ‌7 متوقف می‌شود. بنابراین قطعا درآمد مالی از این ناحیه باید بسته شده و نبایستی پول جهت فروش تراکم اخذ گردد. اما تا تیرماه ‌81 همچنان از مردم پول دریافت می‌کنند و فیش صادر می‌نمایند. در حالیکه ظاهرا تصمیم ندارند در قبال این دریافتها مجوز صادر کنند. ـ ‌29/2/81 از کسانی که قبل از ‌19/1/81 تراکم خریده‌اند تقاضای ‌4 برابر مبلغ اضافی می‌شود. ـ در ‌21/3/81 جهت بعضی‌ها و بدون هیچ گونه ضابطه‌ای جواز صادر می‌شود. ـ طی ماههای تیر و مرداد ‌81 همچنان صدور جواز برای کسانی که می‌خواهند ادامه دارد. ـ درمورخ ‌17/6/81 با اخذ تعهد مختصری با گواهی امضا  بر روی برگه‌های بدون آرم و نشان مبنی بر اینکه در صورت افزایش قیمت به دلخواه مبالغی را به خدمات شهری هبه نمایند. جواز صادر می‌شود، البته نه برای هر کس و هر مراجعه‌کننده‌ای. ـ در همان ماهها برای عموم مردم به هیچ شکلی جواز صادر نمی‌شود. ـ در اواخر شهریور اخذ مبالغ چند برابر از کسانی که قبلا تراکم خریده‌اند، آغاز می‌شود و جواز صادر می‌شود. ـ در همین ایام جواز برای کسانی بدون اخذ تعهد و بدون دریافت ریالی اضافی صادر می‌شود. ـ ضمن گرفتن تعهد در پایان مجوز صادره مبنی بر اینکه این پولها را برای کمک به شهرداری و با رضایت پرداخته‌اند از مردم پول اضافی اخذ می‌شود. در رابطه باب اخذ این مبالغ اضافی در صورتی که به صورت اقساط دریافت شود، بهره ‌5/2 درصدی اقساط از مردم اضافه دریافت می‌گردد، در حالیکه برای برخی همین بهره بخشیده می‌شود. برای بعضی از دارندگان دستور نقشه با رقمی معادل ‌600% افزایش قیمت جدید جواز صادر می‌شود. این فعالیتها تنها نمونه‌هایی از تخلفات، تبعیض و برخوردهای متفاوت در شهرداری تهران است. ‌15ـ فروش بی‌سابقه تراکم در تهران: صدور مجوز در ‌6 ماهه نخست سال ‌81 در تهران بیش از ‌000/000/10 (ده میلیون) متر مربع است که اگر به رشد صدور مجوز در مناطق جنوبی که معاونت شهرسازی شهرداری تهران به آن اشاره کرده، توجه کنیم، و با توجه به بحران حادث شده و بی‌اعتمادی کارگزاران امر ساخت و ساز به شهرداری در اثر تصمیمات اخیر، روشن است پس از فرونشستن این التهاب و پس از تثبیت شهردار و حرصی که ممنوعیتها نسبت به خرید تراکم ایجاد کرده، فروش تراکم در ادامه قطعا در ‌6 ماهه دوم سال بیش از ‌6 ماهه نخست خواهد بود. در این صورت صدور مجوز از مرز ‌20 میلیون متر مربع خواهد گذشت، یعنی صدور مجوز یک ساله دوره جدید با صدور مجوز سال قبل و ‌8 ساله دوره شهردار اسبق برابری می‌کند. این یعنی رشد ‌300 درصدی در صدور مجوز فروش تراکم که جلوی آن گرفته شده، و از این تصمیم حمایت می‌کنند. اینجا نقطه فاجعه است. امری که می‌بایست در یک دوره ‌5 ساله اتفاق می‌افتاد، در اثر سو  تدبیر در یک سال اتفاق افتاده است، بی‌آنکه زیرساختهای شهری برای این رشد سرطانی آماده باشد. ‌16ـ نظریه انتقال ساخت و ساز به جنوب شهر: این بخش از نظرات شهردار که به کرات در روزنامه‌ها و مکاتبات ایشان بیان شده مبنای کارشناسی روشنی ندارد. وی در توجیه رفتار خود در سرباززدن از دستورات شورایعالی شهرسازی و معماری به افزایش سقف جمعیتی تهران تمسک می‌کند، به هنگام طرح این نظریه مناطق جنوبی را که به مراتب بدتر از مناطق شمالی تهران است فراموش کرده و خواستار انتقال ساخت و ساز به مناطق جنوبی می‌شود. و این تصمیم افزودن بر وخامت اوضاع در مناطقی که از یک سو با افزایش فراوان جمعیت نسبت به طرح جامع روبرو است و از سوی دیگر با کمبود شدید فضاهای خدماتی مواجه است. در چنین شرایطی رونق دادن به امر ساخت و ساز در این مناطق و انتقال ساخت و ساز به جنوب که قطعا با استقبال بساز و بفروشها نیز مواجه خواهد شد. وضعیت بسیار بحرانی را در این مناطق بوجود خواهد آورد. ‌17ـ نظریه اجازه استفاده از سرمایه‌های خارجی: شهردار تهران بارها در مصاحبه‌ها و پاسخ به سوالات نمایندگان اعلام کرده، «شما به ما بودجه و پول ندهید، فقط مجوز بدهید تا ما سرمایه‌گذار خارجی بیاوریم.» سوال اینجاست وقتی تهران در حال انفجار است کجا و چگونه انبوه‌سازی انجام پذیرد، که جمعیت افزایش پیدا نکند. هدف واقعی شهردار در این طرح چیست؟ خارج کردن مردم از تولید مسکن و سپردن آن به شهرداری تهران و گسترش تصدی‌گری دولت؟ و یا افزایش فروش تراکم و... اگر بعضی اقتصاددانها در قبال رشد چند صددرصدی عوارض و مالیاتها در بخش مسکن، که درتضاد با سیاستهای دولت در بودجه ‌81 و ‌82 نیز می‌باشد (به جهت کاهش مالیاتها در این بخش از سوی دولت با هدف رونق‌دادن به بخش مسکن و اشاره به کاهش مالیات بساز و بفروش و کاهش مالیات سرقفلی از ‌12% به ‌2%) اعتراض دارند، به این خاطر است که با این تصمیمها فاجعه بیش از پیش گسترش خواهد یافت، تا آنجا که افزایش تورم، افزایش قیمتهای مسکن، افزایش قیمت اجاره مسکن، افزایش بیکاری و... اثرات مخربی بر اقتصاد جامعه خواهد داشت که شاید برای اصلاح فردا دیر باشد. همچنانکه رئیس کل محترم بانک مرکزی در نامه فروردین ماه ‌81 خود به شهردار می‌گوید، همین امروز و نه فردا شایعه افزایش قیمتهای عوارض و تراکم را تکذیب کنید. که فردا خیلی دیر است. ‌18ـ ایجاد شورای خاصی از شهرداران: در حالیکه نص صرح قانون تعیین قیمت تراکم و هر گونه افزایش در عوارض‌های صدور پروانه را از وظایف شورای شهر قلمداد کرده است، شهردار تهران به منظور تقسیم کار خلاف خود با تشکی شورایی مرکب از شهرداران مناطق ‌1 الی ‌7 براساس دستورات شهردار مصوبات جدیدی را در خصوص اخذ وجوه غیرقانونی از کسانیکه قبل از ‌19/1/81 اقدام به تشکیل پرونده کرده‌اند را تنظیم، تصویب و اجرا می‌کند. در این مصوبات که به امضا  دو عضو شورای شهر (که جایگاه قانونی ندارند) رسیده، قانون عطف به ماسبق می‌شود و برای کسانی که قبلا خرید تراکم کرده‌اند عوارض جدید وضع می‌شود. این عوارض به تشخیص شهردار هر منطقه برای برخی معاف و از برخی دیگر تا ‌5 برابر مبلغ اولیه اخذ می‌شود. شهردار تهران در رهنمود خود به این کمیسیون در مورخ ‌4/8/81 خطاب به شهردار منطقه ‌1 می‌نویسد: «به کسانی که اصرار دارند پروژه معقول و منطقی دارند... مجموعه‌های آبرومند و درست و حسابی دارند... مجوز بدهید و استقبال نمایید و امتیاز نیز بدهید... این شورای بدون جایگاه قانونی اثر نامطلوبی در اذهان بوجود آورده است. نتایج وجمعبندی گزارش: ‌1ـ شهردار تهران از جایگاه یک مدیر اجرایی بدون هماهنگی، غیرقانونی و بدون کار کارشناسی تصمیمی را اتخاذ می‌نماید که برای اخذ آن باید اختیارات شورای شهر، شورایعالی شهرسازی و معماری، کمیسیون ماده ‌5 و هیات محترم دولت را داشته باشد. ‌2ـ مجموعه بررسیها، تحقیقات، گزارشات فنی و علمی هیات نشان می‌دهد که شروع، ادامه و توقف فروش مازاد تراکم بدون مطالعه همه جانبه و تا تهیه و تکمیل طرحهای جامع و تفصیلی، بر خلاف اصول و ضوابط شهرسازی و معماری است و اصرار بر ادامه این مسیر علی‌رغم دستورات، مصوبات، تذکرات و نصیحتهای مسوولین، نهادها و سلسله مراتب مدیریتی، موجب بوجود آوردن زمینه‌های بحران، به چالش‌کشاندن مجموعه‌ایی از مدیریت نظام، ایجاد مشکلات عدیده، دغدغه‌های اقتصادی و اجتماعی برای مردم و دولت گردیده است. ‌3ـ بازنمودن راه سو  استفاده‌های کلان مالی برای عناصر سودجو از طریق چهارچوبهائی که خارج از ضوابط و مقررات وضع شده‌اند و ایجاد بی‌نظمی در اداره امور شهرداریها و جایگزین نمودن سلیقه‌های فردی به جای ضوابط و مقررات قانونی. ‌4ـ فروش سرسام‌آور تراکم علی‌رغم ادعای توقف فروش و برابری آن با سالهای قبل و موارد دیگر که مشروح آن در گزارش هیات به آن پرداخته شده است. ‌5ـ شهرداری تهران در طول مدت تحقیقات از همکاری لازم با هیات خودداری و بعضا اسناد مورد درخواست هیات را متفاوت، غلط و مخدوش ارائه و از پاسخ صریح به سوالات کتبی خودداری نمود. ‌6ـ با توجه به حساسیت و اهمیت موضوع و جایگاه و نقش نظارتی مجلس اعضای محترم کمیسیون عمران و هیات تحقیق و تفحص به اتفاق آرا  از هیات رئیسه محترم مجلس درخواست نمودند تا طبق ماده ‌200 آئین‌نامه داخلی مجلس اصل گزارش را به همراه مستندات و پیوستها به مراجع ذیصلاح ارائه تا با متخلف یا متخلفین برخورد قانونی شود. ضمنا برای برون رفت از این شرایط هیات دارای پیشنهادهای مشخصی است و آمادگی دارد تا با مبادی ذیربط ارائه نماید. در خاتمه جا دارد از ریاست محترم مجلس شورای اسلامی، هیات رئیسه، اعضای محترم کمیسیون عمران، امنیت ملی و سایر نمایندگان محترم مجلس، وزارتخانه‌ها، نهدهای اجرایی و گروههای مختلف که به نحوی هیات را در امر تحقیقات و تهیه و تدوین گزارش یاری نموده‌اند تقدیر و تشکر فراوان نمائیم، باشد که این زحمات در پیشگاه خداوند متعادل ماجور گردد. به گزارش ایسنا، معاون اجتماعی وزیر کشور معتقد است: تنگ شدن عرصه بر جنایتکاران و جلوگیری از فجایع اجتماعی، علاوه بر تقویت پلیس در صحنه‌ در شرایطی که میزان اعتماد مردم به آن رشد کرده است، با تحرک بیشتر دستگاه قضایی در اجرای درست و سریع قوانین ممکن می‌شود و این امر ضریب امنیت اجتماعی را افزایش می‌دهد. اشرف بروجردی در گفت‌وگو با خبرنگار اجتماعی خبرگزاری دانشجویان ایران در تحلیل حادثه قتل همراه با آزار جنسی بیش از 20 کودک پسر در فاجعه پاکدشت که از سوی دو جوان صورت گرفت، افزود: متاسفانه توجه به سلامت روان جامعه به ورطه فراموشی سپرده شده است؛ به گونه‌ای که نه خانواده در صورت بروز اختلال شخصیتی در یکی از اعضا و نه جامعه با مشاهده برهم ریختن سلامت روان افراد حساس می‌شود و این بی‌تفاوتی تا آن جا ادامه می‌یابد که ما حتی شاهد واگذاری مسوولیتها به افراد دارای اختلال روانی نیز هستیم. وی با اشاره به اهمیت ایجاد امنیت اجتماعی در جلوگیری از حوادث فاجعه‌بار، نقش دستگاه قضایی را با توجه به لزوم اجرای درست و کامل قوانین، بسیار حیاتی توصیف و تاکید کرد: امنیت اجتماعی تنها با حضور پلیس در تمام عرصه‌ها ایجاد نمی‌شود و ضرورت دارد تا دستگاه قضایی عوامل تاخیر در اجرای قوانین یا اجرای ضعیف آن را شناسایی کند. به گفته وی بوروکراسی موجود از جمله این عوامل است؛ چرا که افراد به دلیل احساس تاخیر در نتیجه‌گیری از شکایات و یا نیازمندی به مدت زمان زیاد، از اظهار اتفاقات و پیگیری آنها خودداری کرده یا بعضا خود تصمیم به اجرای قوانین و مجازات می‌گیرند. دبیر شورای اجتماعی کشور در عین حال ناکافی بودن ارتباط پلیس با مردم را دارای صبغه فرهنگی دانست و گفت: در مواردی ترس از تزلزل موقعیت اجتماعی، موجب خودداری از همکاری با پلیس می‌شود که این امر با آموزش رسانه‌ای قابل رفع است. وی در ادامه به نقش و اهمیت جایگاه نهاد خانواده در جامعه به عنوان نهادی بنیادین اشاره کرد و افزود: درحال حاضر نهاد خانواده با انباشت نیازهای پاسخ نیافته روبه‌روست که همین امر هم زمینه‌های اختلالات روانی افراد را فراهم می‌آورد. به گفته وی از آن جا که امور خانواده بسیار پراکنده و متنوع و نهادهای رسیدگی کننده آن متعدد هستند، لزوم یکپارچه‌سازی اقدامات و توجهات و هماهنگی در اقدامات بسیار ضروری است. بروجردی در عین حال شکل‌گیری نهاد متولی امور خانواده را به دلیل تنوعات شده در امور خانواده، نتیجه‌بخش ندانست و بر آموزش و اطلاع‌رسانی به جامعه از طریق رسانه‌ها بویژه صدا و سیما در خصوص چگونگی رفع نیازها و آشنایی با نحوه مواجهه با مسائل گوناگون تاکید کرد. وی نقش انجمن اولیا و مربیان را نیز در انتقال اطلاعات لازم به خانواده‌ها بویژه نوجوانان انکارناپذیر توصیف کرد و خواهان توجه بیشتر به جایگاه این نهاد شد. معاون اجتماعی وزیر کشور در ادامه با اشاره به رشد مهاجرت به شهرهای بزرگ بویژه تهران و تاثیر حاشیه‌نشینی در افزایش جرایم به ایسنا گفت: بیشتر آسیبهای اجتماعی در حاشیه شهرها رخ می‌دهند؛ چرا که این بخشها از ضعف در ساختار مناسب اجتماعی، کمبود یا فقدان امکانات رفاهی در کنار بافت جغرافیایی خاص خود رنج می‌برند. به گفته وی با وجود ایجاد تاسیسات و زیرساختهای مناسب در روستاهای محروم به دلیل تامین نشدن نیازهای فرهنگی، اوقات فراغت و اشتغالزایی، شاهد تخلیه آنها از سکنه هستیم که این امر خود رشد مهاجرت را به دنبال دارد. معاون اجتماعی وزیر کشور در این باره از ارائه لایحه آمایش سرزمین به مجلس خبر داد و با تاکید بر این که توقف رشد آسیبهای اجتماعی دور از واقعیت است، تصریح کرد: با این وجود، کنترل آسیبهای اجتماعی ناشی از رشد مهاجرت در آمایش سرزمین دیده شده است. رییس مرکز فوریتهای پلیسی 110 کشور نیز قتل سریالی کودکان در پاکدشت را رخدادی فاجعه‌آمیز و هشداری جدی به مسوولان دانست و با حیاتی توصیف کردن امنیت اجتماعی برای جامعه، تاکید کرد که با اشد مجازات مجرمین، هیچ کس هوس تکرار جرم نمی‌کند. سردار رویانیان در گفت‌وگو با خبرنگار اجتماعی خبرگزاری دانشجویان ایران (ایسنا)، همچنین با تاکید بر لزوم برنامه‌ریزی مسوولان جهت جلوگیری از تکرار این فجایع، امنیت اجتماعی را فرایندی برشمرد که دغدغه همه سازمانهاست و باید اولین مساله مورد توجه جامعه باشد. وی، عوامل دخیل در ایجاد امنیت اجتماعی را به چند دسته تقسیم کرد و با اشاره به نقش مهم مردم در ایجاد و تقویت آن گفت: مسوولیت سازمانهای دولتی و حکومتی بویژه آموزش و پرورش، نهادهای اجتماعی و فرهنگی، انتظامی و قضایی نیز در این زمینه انکارناپذیر است؛ چراکه تولید امنیت در سایه فرهنگ‌سازی، نظام تعلیم و تربیت پویا شکل گرفته و پیشگیری از آسیبهای اجتماعی و بازتوانی افراد آسیب‌دیده محقق می‌شود. به گفته سردار رویانیان احساس امنیت برای مردم زمانی فراهم می‌شود که نظم و انضباط اجتماعی را به عینه دیده و این نظم به انضباط عمومی تبدیل شود. وی در ادامه تاکید کرد: ریشه چنین حوادثی با تحلیل، آسیب‌شناسی و اقدام سریع و هماهنگ دستگاهها قطع می‌شود. رییس مرکز فوریتهای پلیسی 110 نقش نیروی انتظامی در جلوگیری از این وقایع را از نوع بازدارندگی توصیف و تصریح کرد: ناجا مسوول امنیت جامعه است؛ اما دولت و حاکمیت نیز باید با هماهنگی دستگاهها و مردم نقش تکمیلی در این زمینه ایفا کنند. سردار رویانیان این تعامل را در صورت اصلاح یا تکمیل برخی قوانین اثرگذار توصیف و تاکید کرد: مهار جرائم، کنترل، کاهش و مقابله با آن عزم ملی می‌طلبد و باید بر روی امنیت اجتماعی به عنوان ضرورتی حیاتی برای جامعه، سرمایه‌گذاری لازم صورت گیرد. یک نماینده مردم تهران نیز در باره‌ی قتل کودکان در منطقه‌ی پاکدشت ورامین گفت: چرا حادثه‌ی اتفاق افتاده توجه بانیان و حافظان اطلاعات و انتظامی کشور را جلب نکرده و مردم حتما خواهان این پاسخ هستند. دکتر احمد توکلی، نماینده مردم تهران در مجلس شورای اسلامی در گفت‌وگو با خبرنگار پارلمانی خبرگزاری دانشجویان ایران (ایسنا)، با اشاره به وقوع اتفاق ناگوار قتل 29 کودک اظهار داشت: حفظ امنیت اجتماعی از وظایف اولیه حکومت است و به وظیفه‌ی مهم دولت باید در این زمینه تاکید شود و دولت باید پاسخگو باشد. وی با بیان اینکه پدیده‌های اجتماعی علت واحد ندارند، عنوان کرد: اتفاق هم‌زمان پدیده‌های ناهنجار، مثل قتل و جنایت و فحشا با ناهنجارهای اقتصادی و اجتماعی مثل شکاف طبقاتی شدید، مادی گرایی، پول دوستی، شهوت رانی و بی‌اعتنایی به مسائل امنیت اخلاقی جامعه که در سال‌های اخیر رایج شده است، برمی‌گردد و یا حداقل از عوامل موثر در اتفاقات است. توکلی با تاکید بر اینکه ناهنجاریهای اقتصادی، اجتماعی و فرهنگی در بروز جنایت تاثیر مهم دارد، گفت: متاسفانه ظرف 10 تا 15 سال اخیر به مسائل فرهنگی به معنای فضیلت‌های اخلاقی و به مسائل عدالت بی توجهی رایج شده است و دولت‌ها در زمینه‌ی تامین عدالت و افزایش و رشد فضلیت‌های اخلاقی وظیفه‌ی خود را انجام نداده‌اند، بلکه با سیاست‌هایی که از نظر اقتصادی، فرهنگی و سیاسی اعمال کرده‌اند، طبیعی است که باید منتظر حوادث نامطلوب باشیم، اگر چه این گونه زمینه‌سازی‌ها مسئولیت جانی را از بین نمی‌برد، ولی مسئولیت کسانی که وظیفه‌ی پالایش اخلاقی جامعه و ایجاد سیستم اجتماعی سالم و عادلانه را به عهده دارند، منتفی نمی‌کند. رئیس مرکز پژوهش‌های مجلس شورای متذکر شد: سیاست‌های اقتصادی- فرهنگی که به غرب گرایش دارد و ارزشها و ملاکهای مادی غرب را اصل می‌داند و به فضلیت‌های اخلاقی و دینی مردم بی‌اعتنایی می‌کند، و طی سالهای گذشته نیز این امر اتفاق افتاده است، بخشی از مسئولیت این حوادث را متوجه حاکمان و کارگزاران حکومت می‌کند. نماینده‌ی تهران با اشاره به اینکه تحلیل‌های جامعه‌ی شناختی یا روان شناختی نباید ما را از مسئولیت مباشرین حادثه و کسانی که می‌توانستند با انجام وظیفه درست از حادثه پیش‌گیری کنند و یا حداقل از گسترده شدن ابعاد آن جلوگیری کنند غافل کند، خاطر نشان کرد: ‌مسئولیت جانی و کسانی که حافظ امنیت و نظم جامعه هستند نباید مورد بی توجهی قرار گیرد. و اینجا علاوه بر فرد مرتکب شونده‌ی جنایت، نیروی انتظامی و وزارت اطلاعات باید پاسخگو باشند که چرا در حوزه‌ی مسئولیت آنها چنین جنایاتی در طول دو سال رخ می‌دهد و پس از حادثه تصادفی، جانی بازداشت و قتل‌ها آشکار شود. دکتر توکلی در پایان اظهار داشت: در این مدت این مسئولان چه می‌کرده‌اند، چرا این حوادث که بیشتر آن در یک محله اتفاق افتاده توجه بانیان و حافظان اطلاعات و انتظامی کشور را جلب نکرده و مردم حتما خواهان این پاسخ هستند. نماینده‌ی مردم تبریز نیز گفت: مجلس بعد از تعطیلات، قتل‌های صورت‌گرفته در پاکدشت ورامین را پیگیری خواهد کرد. حجت الاسلام‌والمسلمین سید‌محمدرضا میرتاج‌الدینی در گفت‌وگو با خبرنگار پارلمانی خبرگزاری دانشجویان ایران (ایسنا)، در مورد قتل‌های صورت گرفته در پاکدشت ورامین، گفت: این جنایت همه عواطف را جریحه‌دار کرده است. در این خصوص معتقدیم مسوولان ذیربط از جمله فرماندهی نیروی انتظامی باید به مجلس فراخوانده شود و در کمیسیون‌های مشابه باید این مساله مورد بررسی قرار گیرد. وی افزود: احساس می‌شود آن‌گونه که سردار قالیباف وعده داده بود؛ خوب کار کند و با عوامل ناامن‌کننده جامعه برخورد کند، کار نکرده است. متاسفانه نیروی انتظامی همیشه بعد از وقوع این‌گونه حوادث وارد کار می‌شود. نماینده تبریز اظهار کرد: وقتی چند مورد قتل صورت می‌گیرد؛ نیروی انتظامی باید بسیار جدی در این زمینه وارد شود. در واقع کم‌کاری عوامل آگاهی و اطلاعاتی نیروی انتظامی به این بخش و حتی به عوامل امنیتی ضربه وارد می‌کند. عضو کمیسیون فرهنگی مجلس ادامه داد: انتظار می‌رود نیروی انتظامی بهتر از اینها عمل کند. یقینا مجلس این مساله را پیگیری می‌کند و بعد از اتمام تعطیلی مجلس، مسوولان امر از جمله وزارت کشور باید به نمایندگان در این رابطه پاسخ دهند. وی به نقش مهاجرت و حاشیه‌نشینی در افزایش این‌گونه جرائم اشاره کرد و گفت: طبیعی است اگر حواشی شهرها به صورت منطقی و حساب‌شده مورد کنترل قرار نگیرد و حتی گسترش آنها با برنامه نباشد؛ مشکلات اجتماعی و مشکلاتی از این قبیل اتفاق خواهد افتاد. لذا بخش‌های ذیربط باید برای حاشیه شهرها نیز برنامه‌ریزی کلان داشته باشند. میرتاج‌الدین با تایید نقش رسانه‌ها و مطبوعات در آموزش خانواده‌ها و اطلاع‌رسانی به مردم در این قبیل مسائل، سیاست‌زدگی رسانه‌ها را عامل کم‌اهمیت جلوه دادن چنین حوادثی دانست و تصریح کرد: البته بعضا نقل حوادث مشکلات فرهنگی نیز ایجاد می‌کند، اما رسانه‌ها باید در این زمینه‌ها بیشتر مسوولان را نقد کرده و در مورد اقدامات آنها سوال کنند. در واقع رسانه‌ها و مطبوعات به این مساله باید بیشتر از اصل چگونگی حادثه‌ی اتفاق افتاده، توجه نشان دهند، یعنی باید رسانه‌ها بپرسند که چرا باید 29 قتل اتفاق بیافتد و نیروی انتظامی اطلاعی از آنها نداشته باشد و چرا در اوایل شروع این قتل‌ها نباید به فکر پیشگیری از این مساله باشند؟ وی ادامه داد: اگر نیروی انتظامی و نیروهای زبده آگاهی از ابتدا در این مورد جدیت نشان داده و عوامل جرم را شناسایی کرده بودند، قطعا قتل‌های بعدی صورت نمی‌گرفت. نماینده تبریز حادثه ایجادشده را ناگوار عنوان کرد و افزود: در این رابطه قطعا مجلس حساسیت نشان می‌دهد و از مسوولان ‌امر سئوال خواهد کرد. عضو کمیسیون اجتماعی مجلس نیز گفت: رسانه‌ها و مطبوعات با شفاف‌سازی و بدون جنجال آفرینی باید در مورد پیشگیری از جرم در کشور اطلاع رسانی کنند. محمد حسین نژاد‌فلاح، نماینده ساوجبلاغ و طالقان در مجلس شورای اسلامی در گفت‌وگو با خبرنگار پارلمانی خبرگزاری دانشجویان ایران (ایسنا)، با اشاره به قتل‌های پاکدشت ورامین گفت: دستگاه‌های اطلاعاتی نتوانسته‌اند در این زمینه به وظیفه خود به طور کامل عمل کنند و در نتیجه شاهد به وقوع پیوستن چنین حادثه‌یی هستیم. اگر این دستگاه‌ها بتوانند به خوبی به وظایف خود عمل کنند، قطعا و یقینا شاهد چنین اتفاقاتی در کشور نخواهیم بود. وی در خصوص تاثیر مهاجرت و حاشیه‌نشینی در افزایش جرم و جنایت اظهار کرد: برخی مردم چاره‌ای جز مهاجرت و حاشیه‌نشینی ندارند، چرا که ما نتوانسته‌ایم در روستاهای خود خدمات رسانی به موقع و خوبی انجام دهیم و این مساله باعث افزایش مهاجرت شده است. وی اظهار داشت: باید از این مساله جلوگیری کرد و طبیعی است بین کسانی که از بخش‌ها و شهرهای مختلف به مراکز شهرها مهاجرت می‌کنند، ناهمگونی فرهنگی وجود دارد و مشکلات مالی نیز مزید بر علت می‌شود و ما شاهد وقوع چنین اتفاقاتی در محل‌های مهاجرپذیر خواهیم بود. نژاد‌فلاح با بیان این که قطعا مجلس در رابطه با قتل‌های پاکدشت از خود حساسیت نشان می‌دهد، تصریح کرد: متاسفانه این مساله با تعطیلی مجلس توام بود، ولی قطعا مجلس در این رابطه از مسوولان امر سوال خواهد کرد. عضو کمیسیون اجتماعی مجلس در مورد نقش رسانه‌ها و مطبوعات در این زمینه گفت: اطلاع‌رسانی شفاف، بدون جانبداری از مسائل سیاسی و بدون جنجال آفرینی در این راستا از وظایف رسانه‌ها و مطبوعات است و آنها باید به اصل این موضوع بپردازند و علل حادث شدن این مشکلات و مسائل و راه کار اساسی آن را بیشتر مورد توجه قرار دهند. وی نقش آموزش و پرورش، مدرسه، صدا و سیما، دانشگاه‌ها، مراکز علمی و فرهنگی، مساجد، فرهنگسراها و بخش‌هایی که به امور فرهنگی می‌پردازند را در آموزش خانواده‌ها تاثیرگذار دانست و افزود: برای پیشگیری و برخورد با جرم در کشور با خلا  قانونی روبرو نیستیم، هر چند باید بتوانیم به راه‌کاری مثبت‌تری دست پیدا کنیم، ولی معمولا نظارت بر عملکردها باعث می‌شود که این قبیل مسائل رخ ندهد و از سوی دیگر کمبود بودجه کافی باعث می‌شود که سازمان‌ها نتوانند خدمات بهتری ارائه دهند که باید به این مسائل بیشتر توجه شود. نعمت احمدی، وکیل دادگستری، نیز دستگاه قضایی و انتظامی را در ماجرای قتل بیش از 20 کودک در پاکدشت ملزم به پاسخگویی دانست و گفت: این دستگاه‌ها می‌توانستند با اقدامات موثر خود، به موقع مانعی برای وقوع دوباره‌ی این جنایات باشند. این حقوقدان در گفت‌وگو با خبرنگار حقوقی خبرگزاری دانشجویان ایران (ایسنا) هم‌چنین اظهار داشت: دستگاه قضایی و دستگاه‌های امنیتی و انتظامی مسوولیت سنگینی در مورد این پرونده و موارد مشابه دارند. وی اضافه کرد: رسما اعلام می‌کنم که حاضرم وکالت رایگان اولیای دم تمام مقتولان این پرونده را بر عهده گیرم تا ثابت کنم دستگاه‌های مذکور تا چه اندازه در این موضوع کوتاهی کرده‌اند در حالی که می‌توانستند مانعی برای وقوع قتل‌های بعدی باشند. احمدی ادامه داد: قتل 20 و اندی کودک بین 9 تا 13 سال، ظرف یک سال و نیم و در یک محدوده‌ی جغرافیایی معین، نشان می‌دهد که مقامات مسوول به خود آن قدر زحمت نداده‌اند که محدوده‌ی کم وسعتی مانند خانه‌ی قاتل را مورد بازرسی قرار دهند، سوال اینجاست که قوه‌ی قضاییه که وظیفه‌ی پیشگیری از وقوع جرم را بر عهده دارد، چطور با وقوع قتل‌های مشابه در یک محدوده‌ی مکانی مشخص، موضوع را موشکافی نکرده و در نتیجه هرروز بر تعداد قتل‌ها افزوده شده است؟ حال آن که دستگاه قضایی دارای چنین قدرتی هست. در بررسی زوایای مختلف زندگی فعالان و متهمان سیاسی این توانایی هویداست. این حقوقدان با بیان این که از زمان مشروطیت یعنی از زمانی که دادگستری نوین تشکیل شده است، چنین پرونده‌ای وجود نداشته که یک نفر ظرف یک مدت معین مرتکب 29 قتل شود، افزود: خانواده‌ی مقتولان یا افغانی بوده و مجوز سکونت در ایران را نداشتند و یا مهاجران رانده‌شده از شهرهای کوچک بوده‌اند که به حاشیه‌ی تهران پناه برده و در نقاط نامناسب مشغول کار شده‌اند، لذا این افراد، اشخاص بی‌پناهی بوده‌اند که متاسفانه طرح دعوایشان از سوی دستگاه قضایی و انتظامی جدی گرفته نمی‌شده است. وی اظهار داشت: طبقاتی شدن جامعه، توجه به پول، پارتی‌بازی و زور از جمله عواملی است که باعث می‌شود افرادی مثل خانواده‌های مقتولان جزو مطرودین جامعه تلقی شوند، لذا کسی اهمیتی نمی‌دهد که برای پسر فلان کارگر کوره‌ی آجرپزی چه اتفاقی افتاده است، در حالی که اگر برای فلان سرمایه‌دار چنین حادثه‌ای رخ می‌داد از همه‌ی روزنامه‌ها گرفته تا من وکیل و باقی برای پیگیری موضوع بسیج می‌شدند. احمدی ابراز عقیده کرد: برخی دستگاه‌های مسوول ما به مسایل سیاسی آلوده شده‌اند، لذا در این میان وظیفه‌ی عمومی دادستان که برای دفاع از جامعه اقدام کند و به همین اعتبار صفت «مدعی‌العموم» را داراست، در درجه‌ی دوم قرار گرفته است و گویا مسائل و پرونده‌های سیاسی در درجه‌ی اول و موضوعات مربوط به حقوق عامه در مرحله‌ی دوم اهمیت قرار دارد. از طرف دیگر معتقدم که در همین حقوق عامه هم تقسیم‌بندی دیگری صورت گرفته و آن افراد دارای نفوذ و افرادی که صدایشان به جایی نمی‌رسد از هم جدا هستند. بنابراین والدین این کودکان جزو دسته‌ی دوم بوده‌اند. عضو کمیسیون حقوق بشر اسلامی نیزغفلت مسوولان ذیربط در رابطه با فاجعه‌ی قتل کودکان پاکدشتی را غیرقابل بخشش عنوان کرد و گفت: اعدام کردن خاطیان به تنهایی برای پاسخگویی کافی نیست. دکتر محمود آخوندی در ارزیابی خود از علل وقوع قتل 22 کودک و نقش نهادهای قضایی، پلیسی و امنیتی به خبرنگار حقوقی خبرگزاری دانشجویان ایران (ایسنا) گفت: متاسفانه در جامعه‌ی امروزی ما، روند ارتکاب جرایم رو به افزایش گذارده و عکس‌العمل‌های ما نیز در برابر این جرایم، ناکافی بوده و در اسرع وقت تصمیمات اخذ نشده است. به عنوان مثال در کرمان با آن وضع فجیع تعدادی کشته شدند، چه اتفاقی افتاد؟ مرتکبان آن مجازات شدند؟ قتل‌های زنجیره‌ای تهران را خیلی بررسی نمی‌کنند شاید علت آن به خاطر مسائل سیاسی باشد ولی در هر حال مرتکبان مجازات نشدند، اما خیلی از جرایم خارج از کادرها سیاسی و برداشت‌های سیاسی و مسایل مربوط به امنیت خارجی و خیانت به میهن و جاسوسی اتفاق می‌افتد، در قتل این کودکان، عده‌ای به راحتی نظم جامعه را مختل کرده‌اند. این حقوقدان و مدرس دانشگاه افزود: متاسفانه قوانین کیفری ایران با مقتضیات روز منطبق نیست و ماموران انتظامی آن گونه که باید مراقبت لازم را به عمل نمی‌آورند، وسائل کشف جرم را ندارند و کشف جرم تنها منحصر شده است به این که عده‌ای شهادت دهند و مسلم است در چنین شرایطی جرایم ارتکابی مخفی بیشتر خواهد شد. آخوندی خاطرنشان کرد: وقتی امور به دست افرادی که تخصص کافی در امور ندارند سپرده شود و آنها بخواهند با فرضیات و ذهنیاتی که دارند بدون این که مطالعه و تحقیق کنند راهکار ارائه دهند، باید منتظر وقوع و گسترش این نوع جنایات هم باشیم. این مدرس دانشگاه مقامات دادگستری و انتظامی را در این خصوص مسوول دانست و افزود: ارتکاب جرم با فرضیات از بین نمی‌رود، ما باید دست به دست هم داده و جلوی ارتکاب آن را با برنامه‌ریزی بگیریم. آخوندی تصریح کرد: دادستان باید توان جلوگیری از وقوع جرم را داشته باشد، هرکس آرزو دارد و می‌خواهد که جامعه را برای شهروندان امن و برای خلافکاران ناامن ببیند، اما اصل، عملی کردن این خواسته است اگر دادگستری ضعیف عمل کند امنیت در جامعه از بین می‌رود. وی یادآور شد: دادگستری فقط با تبلیغ و گفتن و شعار دادن و ارائه آمار نمی‌تواند پیشرفت داشته باشد. زمانی می‌توان توسعه قضایی را مشاهده کرد که احساس امنیت کنیم. این حقوقدان در پاسخ به این سوال که آیا خلا قانونی می‌تواند در بروز این حوادث نقش داشته باشد، گفت: در این که قانون جزایی ما باید مورد بازنگری قرار گیرد و با پیشرفت‌های جهانی منطبق گردد تردیدی وجود ندارد، اما قتل و تجاوز به عنف در کشور ما جرم است و در قانون برای آن مجازات‌های سنگینی در نظر گرفته شده؛ لذا در گام اول باید به این فکر بود که علل ارتکاب جرم را از بین ببریم، مثلا جوانی که بیکار است و نتوانسته ازدواج کند امکان ارتکاب این نوع جرائم برایش وجود دارد؛ افراد جامعه مخصوصا جوانان در خیلی از مسائل باید از نظر روحی و روانی مورد تجزیه و تحلیل قرار گیرند، وقتی فردی مرتکب جرم شود بلافاصله باید مورد تجزیه و تحلیل روانی قرار گیرد. آخوندی تاکید کرد: اعدام کردن افراد خاطی که مرتکب این جنایات شده‌اند به تنهایی برای پاسخگویی کافی نیست، پیش‌گیری از جرم مهمتر است. در عین‌حال عملکرد نیروی انتظامی در این باره ضعیف بوده است؛ هم‌اکنون وضعیت به گونه‌ای است که اگر مقامات مسوول فرضا فکر کنند دو نفر در یک محل با هم درباره‌ی یک مساله سیاسی تبادل‌نظر می‌کنند بلافاصله در پی کشف آن بر می‌آیند و ده‌ها مامور پلیس و امنیتی به تکاپو می‌افتند تا ماجرا کشف کنند؛ اما اگر قتل‌هایی آن هم با این ابعاد اتفاق افتاد کسی حساسیت به خرج نمی‌دهد. یعنی تمام انرژی پلیس و مقامات امنیتی و دادگستری به سوی مبارزه با این گونه مسائل عطف شده است که جرم سیاسی را ریشه‌کن کنند اما در راستای جرایم و جنایات اجتماعی ضعیف عمل می‌کنند. محمد سیف‌زاده نیزمسوولیت پیشگیری ومقابله با وقوع جنایات سلسله‌وار پاکدشت را مستقیما متوجه مدعی‌العموم و نیروهای انتظامی دانست. این حقوقدان و وکیل دادگستری در گفت‌وگو با خبرنگار حقوقی خبرگزاری دانشجویان ایران (ایسنا) با اظهار تاسف شدید از واقعه‌ی جنایت پاکدشت اظهار داشت: آنچه که از نوع وقوع این جرم و قتل بیش از 20 کودک به شکلی فجیع مشاهده می‌شود، خشونت بی‌حد و حصر و سیری‌ناپذیر متهمان این پرونده است که ظاهرا با هیچ وسیله‌ای ارضا و اقناع نمی‌شدند. این عضو کانون مدافعان حقوق بشر روانشناسی جرم صورت گرفته را نیازمند مطالعه‌ی تمام زوایای این پرونده و صحبت با این مجرمان دانست و گفت: اما در نگاهی کلی به مساله باید گفت از مسایلی که می‌تواند در وقوع این جرم تاثیر داشته باشد، فقر اقتصادی و فرهنگی بوده است. خانواده این فرد یا افراد باید مورد شناسایی قرار گیرند و وضعیت فرهنگی و اقتصادی آنها باید بررسی شود. سیف‌زاده خاطرنشان کرد: واقعیتی که می‌توان در تمام جرایمی که توام با خشونت است مورد دقت قرار داد این است که مگر ما چیزی جز خشونت به افراد آموخته‌ایم؟ در منابر و مکان‌های مقدس باید شعار رحمانیت خدا سر داده شود و از اخلاق صحبت شود در حالی که مرتب علیه دیگری سخن گفته شده و کمتر به وجه محبت‌آمیز دین توجه شده است. وی گفت: ما در چنین فضایی فرزندان خود را تربیت کرده‌ایم، بنابراین ما که باد کاشته‌ایم قطعا طوفان درو خواهیم کرد. یکی از خصیصه‌هایی که در مورد جوانان امروز صحبت می‌شود، بی‌هویتی و بروز خشونت‌های کور از سوی آن‌هاست. آن‌ها خشونت به خرج می‌دهند بدون آن که بدانند چرا؟ این نسل را ما تربیت کرده‌ایم. این وکیل دادگستری پیشگیری از وقوع چنین جرایمی را مطابق نص صریح قانون اساسی بر عهده‌ی قوه‌ی قضاییه خواند و افزود: اگر دستگاه قضایی که به جای جرم‌یابی و دفع فتنه و جرم، لاینقطع به دنبال مجرم قلمداد کردن عده‌ای باشد، معلوم است که از وظایف اصلی خود باز می‌ماند. دستگاه قضایی باید بررسی کند که به لحاظ علمی چه عملکردی باید داشته باشد که از وقوع جرم پیشگیری شود و پس از وقوع با آن برخورد منطقی صورت گیرد. وی تصریح کرد: آن چه روشن است این است که نه تنها در این اتفاق دستگاه‌های مربوطه وظایف خود را طبق قانون اساسی انجام نداده‌اند بلکه با جرم‌زایی در جهت تشدید خشونت در جامعه برآمده‌اند. زمانی که گروهی عنوان مقام قضایی را جعل کرده و افرادی را مورد هجوم قرار می‌دهند و خانواده‌هایی را بی‌سروسامان می‌کنند، آیا از خانواده‌ها، چیزی جز خشونت می‌توان انتظار داشت. سیف‌زاده با طرح این سوال که چگونه است نیروی انتظامی پس از بروز این میزان جنایت و گذشت زمان بسیاری از آن، متوجه این موضوع نشده است، گفت: این نیرو باید پاسخگو باشد که چرا به وظیفه‌ی قانونی خود در این باره عمل نکرده و آن را فراموش کرده است؟ این وکیل دادگستری تاکید کرد: این جنایات به دلیل این که در تهران بوده، مسوولیت تمام نیروهای انتظامی که ضابط قضایی هستند و نیز ماموران کشف جرم، متوجه دادستان تهران است و او باید در باره‌ی وقوع این رخداد تلخ پاسخگو باشد. عضو کانون مدافعان حقوق بشر هم‌چنین خاطرنشان کرد: زمانی که می‌روند منزل سه ملی ـ مذهبی را می‌گردند، جاهایی از دیوارهای خانه‌ی آنها را خراب می‌کنند تا ببینند در داخل دیوارها چه هست و در آن موقع تعدادی از کودکان همین سرزمین پس از تجاوز کشته و یا رها می‌شوند، چرا کسی به روی خود نمی‌آورد، آیا مسوولیت خود را فراموش کرده‌اند؟ اگر آن‌ها به دنبال کارهای عبث نبودند و به وظایف قانونی خود عمل می‌کردند، آیا شاهد چنین اتفاقاتی بودیم؟ وی ادامه داد: البته گویا به لحاظ قانونی کسی در این زمینه پاسخگو نیست، اما آیا به لحاظ اخلاقی کسانی در مقابل وجدان خود و اولیا  دم این کودکان خود را پاسخگو احساس می‌کنند؟ سیف‌زاده تاکید کرد: ما کمبود قانون نداریم؛ در بسیاری از موارد وقتی جرم، مشهود است می‌توانند دستگیر کنند و شاهدان نیز می‌توانند به مقام قضایی اطلاع دهند، اما اگر از جرایم غیرمشهود باشد، به محض گزارشات واصله و تحقیقات انجام شده، باید فورا با دستور قاضی فرد تحت تعقیب قرار گیرد، بنابراین مقامات قضایی و انتظامی کمبود قانون ندارند. آن‌ها قاتل چندین کودک را دستگیر کرده و سپس او را آزاد می‌کنند و او نیز آزادانه جنایات دیگری انجام می‌دهد؛ آیا این غیر از قصور چیز دیگری است؟ این حقوقدان در باب میزان اطلاع‌رسانی درباره‌ی این واقعه گفت: از منظر جرم‌شناسی هرچه این مطالب فاش نشود بهتر است، زیرا این مسایل سبب ترویج جرم می‌شود و دوم آن که اگر بخواهند نام متهم را بیاورند مخالف تبصره‌ی ذیل ماده‌ی 188 قانون آیین دادرسی کیفری است، اما بنده با برنامه‌های آموزشی موافق هستم. ما باید با برنامه‌های آموزشی افراد و خانواده‌ها را به طور کلی آگاه کنیم. از این منظر، باز هم دستگاه‌های مسوول دچار قصور شده و مردم را آگاه نکرده‌اند. سردبیر روزنامه‌ی اعتماد نیز گفت: گرایش ملت به مسائل سیاسی بعضا موجب کاهش توجه رسانه‌ها به ویژه مطبوعات به مسائل اجتماعی می‌شود. بهروز بهزادی در گفت‌وگو با خبرنگار سیاسی خبرگزاری دانشجویان ایران (ایسنا)، با اشاره به قتل کودکان در پاکدشت درباره‌ی وظیفه‌ی رسانه‌ها به ویژه مطبوعات در این زمینه با تاکید بر اینکه رسانه‌ها باید اقتدار داشته باشند تا بتوانند در همه‌ی حوزه‌ها وارد شوند، از نبود این امکان برای رسانه‌ها ابراز تاسف کرد و اظهار داشت: اگر رسانه‌ها نتوانند وارد حوزه‌های مختلف شوند قطعا اطلاع‌رسانی‌شان ضعیف خواهد شد. وی ادامه داد‍: رسانه‌ها به ویژه مطبوعات وظیفه دارند در این گونه مسائل قضایا را بشکافند و به شکل توصیفی‌تری بر روی این مسائل کار کرده و از کارشناسان و روانشناسان اجتماعی بخواهند این گونه مسائل را برای جامعه تبیین کرده و به صورت عمقی‌تری روی آن کار کنند. بهزادی توجه و گرایش ملت به مسائل سیاسی را عامل کاهش توجه رسانه‌ها به ویژه مطبوعات بر روی این گونه معضلات دانست و افزود: علیرغم تمام این مسائل مطبوعات وظیفه دارند در این زمینه از همه‌ی بخش‌ها جلوتر باشند اما متاسفانه در قضیه‌ی قتل 29 کودک در پاکدشت ورامین باید گفت که مسوولان از رسانه‌ها پیشی گرفتند. سردبیر روزنامه‌ی اعتماد، جامعه را به دو بخش افراد نخبه و روشنفکر و بخش افراد عامی تقسیم و در این زمینه توجه اکثر روزنامه‌ها به بخش باسواد و نخبه جامعه را عامل بی‌توجهی به قضایایی چون پاکدشت ورامین عنوان کرد. بهزادی در پایان نپرداختن رسانه‌ها به ویژه مطبوعات به این گونه قضایا را به معنی سرپوش گذاشتن بر روی واقعیات جامعه برشمرد. اعتقاد سردبیر روزنامه‌ی توقیف شده‌ی جامعه خبرنگاران و کارشناسان حوزه‌های اجتماعی در امور خبری به شدت کاهش یافته است و نگاه روزنامه‌نگاران به حوزه‌های کم‌ریسک و کم‌خطرتر معطوف شده است. ماشا الله شمس‌الواعظین نیز در گفت‌وگو با خبرنگار سیاسی خبرگزاری دانشجویان ایران (ایسنا)، در تحلیل علل عدم اقبال مطبوعات به فاجعه‌ی قتل کودکان در پاکدشت و رویدادهایی از این دست، این مساله را از سه منظر مورد تحلیل قرار داد و در این‌باره گفت: نخست آن که در جوامع در حال گذار از یک وضعیت به وضعیت دیگر که فعل و انفعالات در حوزه‌ی سیاسی این جوامع افزایش یافته است، نگاه افکار عمومی و علاقه‌مندی آنان، کارشناسان، رجال سیاسی و مسوولان به این حوزه دوخته می‌شود و حوزه‌ی سیاست به حوزه‌ی فعال و پر رفت و آمد تبدیل خواهد شد. به این ترتیب سایر حوزه‌های هرم اجتماعی با کاستی‌هایی از جمله کاهش توجه به آن‌ها مواجه می‌شوند. وی کم توجهی به فاجعه قتل‌های پاکدشت را در همین راستا ارزیابی کرد و یادآور شد که حوزه‌ی سیاست در جامعه ایران طی دو دهه اخیر بسیار فعال و پرترافیک شده و مردم تمامی آمال، آرزوها و رویاپردازی‌های خود را معطوف به این حوزه کرده‌اند، چرا که گمان می‌برند با حل و فصل چالش‌های موجود در این عرصه، آثار مثبت آن در عرصه‌های اجتماعی و دیگر عرصه‌ها بازتاب یافته و از بحران‌های اجتماعی کاسته خواهد شد. این روزنامه‌نگار با اشاره به نوع حکومت ایدئولوژیک در ایران اظهار داشت: عده‌ای معتقدند حکومت باید از انتشار اخبار بسیاری از تحولات اجتماعی که آثار منفی‌یی بر وجهه‌ی نظام سیاسی و حکومت دینی وارد می‌آورد، (نظیر فاجعه پاکدشت) ممانعت به عمل آورد چرا که تصور می‌کنند به این ترتیب جایگاه و شان ایدئولوژیک حکومت خدشه‌دار خواهد شد. این دیدگاه منجر شده است که ارایه‌ی آمار و اطلاعات در زمینه‌های تجاوز به عنف، طلاق، فرار مغزها، زنان روسپی، فرار دختران، کودکان خیابانی، به کارگیری کارگران زیر 15 سال در مزارع و کارخانجات و ناهنجاری جنسی و کودک‌آزاری از جمله خطوط قرمز خبرنگاران در حوزه‌های اجتماعی محسوب شود. شمس‌الواعظین با تاکید بر این که در ایران نسبت به این آمار حساسیت وجود دارد، ادامه داد: برخی انتشار چنین آمارهایی را نشانگر ضعف در احیای ارزش‌های اجتماعی و پاکسازی محیط جامعه می‌دانند. این در حالی است که چنین پدیده‌هایی در اثر گسترش شهرنشینی و بیکاری و عوامل متعدد اجتماعی دیگر طبیعی است. سردبیر روزنامه‌ی توقیف شده جامعه متذکر شد که جلوگیری از ورود خبرنگاران به حوزه‌های اجتماعی، سبب می‌شود که این گونه ناهنجاری‌ها بدون نظارت نمایندگان رسانه‌های گروهی و افکار عمومی که می‌توانند حساسیت اجتماعی و نگاه مسوولان را در پی داشته باشند، افزایش یابد و اهتمامی معطوف به حل و فصل آن نشود. به گفته‌ی وی سومین منظری که می‌توان از دریچه آن به کمبود انعکاس خبری فجایعی نظیر آن چه که در پاکدشت روی داد، نگریست عبارت از آن است که؛ در نتیجه‌ی این که حوزه‌ی سیاست از یک سو پرمخاطره و ترافیک است و از سوی دیگر از ورود خبرنگاران به حوزه‌های اجتماعی حساس که به نظر برخی مخل شان ایدئولوژیک حکومت است، ممانعت به عمل می‌آید، خبرنگاران و کارشناسان حوزه‌های اجتماعی کاهش یافته و نگاه آنان متوجه حوزه‌های کم‌ریسک و کم‌خطرتر می‌شود تا مبادا گزارش‌های آنان منجر به تعطیلی و توقیف مطبوعه و بیکاری خودشان گردد. این روزنامه‌نگار خاطرنشان کرد در نتیجه‌ی این عارضه، بحث‌های اجتماعی آرام آرام از تیررس روزنامه‌نگاران دور می‌شوند و نگاه آنان از حوزه‌های سیاسی و اجتماعی معطوف به حوزه‌هایی همچون فرهنگ و ادب و ورزشی می‌شود و تمامی این‌ها به علت فشارهای حکومت مبنی بر ممانعت از ورود خبرنگاران به حوزه‌های پرمخاطره سیاسی و اجتماعی است. شمس‌الواعظین راه حل این معضل را شفاف سازی سازوکارها در عرصه‌های عمومی و اجتماعی و ارایه‌ی آمارهای صحیح دانست و افزود: چنانچه در رسانه‌ها به گونه‌ای اطلاع رسانی شود که افکار عمومی متوجه شود که بسیاری از ناهنجاری‌ها در نتیجه‌ی گسترش شهرها و شهرنشینی، افزایش حاشیه‌نشینی و رشد بیکاری است، به تدریج نسبت به این ناهنجاری‌ها حساس شده و هسته‌های خانواده‌ها در مقام مهار آن‌ها برخواهد آمد. به اعتقاد وی به این ترتیب مصونیت اجتماعی بیشتر از آن است که تنها حکومت و دولت متولی حل و فصل معضلات اجتماعی باشند. یک متخصص امور پژوهشی و علمی سازمان پزشکی قانونی نیز در تحلیل حادثه‌ی «کفتار پاکدشت» و قتل بیش از 20 کودک گفت: عدم برقراری تعادل روحی و روانی در ایام کودکی، قاتلانی ساخت که برای آرامش خود اقدام به تجاوز جنسی ‌می‌کردند. دکتر کاهانی در تحلیل و آسیب‌شناسی این حادثه به خبرنگار «حوادث» ایسنا، افزود: اغلب افراد جانی در دوران کودکی در کانون خانوادگی، جامعه‌پذیری را تجربه نکردند، به طوری که یاد نگرفته‌اند، چگونه زندگی کنند و به حالت تعادل روحی و روانی و سلامت فکری برسند. این در حالی است که عدم برقراری ارتباط صحیح والدین با فرزندانشان نیز این کودکان را از متعادل‌سازی افکار و عکس‌العمل‌های‌شان محروم کرده است. وی با اشاره به روند افزایش خانواده‌هایی که در آن هنجارهای غیر اخلاقی و غیر اصولی وجود دارد، گفت: فقر اقتصادی و فرهنگی حاکم بر این خانواده‌ها، موجب می‌شود کودک در سیر تکاملی خود با بدآموزی‌های زیادی روبه‌رو شود. به طوری که در خانواده‌هایی که به صورت خانوار در مناطق حاشیه‌نشین زندگی می‌کنند، ناهنجاری‌ها غیراخلاقی و غیراصولی در کودکان بیشتر بروز می‌کند. این کارشناس پزشکی قانونی، گرفتاری‌های خانوادگی، شغلی و اقتصادی شدید را عامل بی‌توجهی خانواده‌هایی دانست که فرصت کافی برای تربیت فرزندان و برقراری تعادل روانی در آن‌ها را نمی‌دهد. وی گفت: هنگامی که این افراد به دوران جوانی و بلوغ می‌رسند، برای رسیدن به آرامش و ارضای روانی آن دسته امیال و آرزوهایی که در دوران کودکی به آن‌ها پاسخ داده نشد، دست به اعمالی همچون تجاوز و برقراری سکس می‌کنند تا به آن آرامش نداشته برسند. وی با اشاره به سابقه‌ی یکی از این قاتلان پاکدشتی پیرامون نداشتن مادر و مورد تجاوز قرار گرفتن در کودکی افزود: قاتل با هدف انتقام از آن چیزهایی که در ایام گذشته بر وی اعمال شده است، دست به این اقدامات زده است و به نوعی یادآور آن لحظاتی شده که مورد فراموشی و بی‌مهری قرار گرفته است. دکتر کاهانی با اشاره به پژوهش‌های صورت گرفته پیرامون وضعیت خانوادگی این گونه قاتلان، گفت: این افراد کودکانی هستند که از سنین پایین مستعد آسیب رسانی هستند که در قالب آسیب‌های جسمی، جنسی و روانی در بزرگسالی ظاهر می‌شود. وی در بررسی علت انتخاب پسربچه‌های حاشیه‌نشین به عنوان قربانیان اظهار کرد: اکثر قربانیان در خانواده‌هایی بوده‌اند که مشکلات خاصی داشته‌اند و ترس از پلیس و روشن شدن خطاهای آنان موجب شده تا حتی بعد از چندین قتل طی یک سال نیز پلیس از وقوع این جریانات بی‌اطلاع باشد. وی بی‌اطلاعی این خانواده‌ها از وضعیت کودکانشان و این که آن‌ها در طی روز کجا هستند از معضلاتی است که پژوهشگر مطرح کرد و افزود: این مجرمان افراد باهوشی هستند و با در نظر گرفتن شرایط خانواده‌های قربانیان، وضعیت کودکان، محل‌های قتل به راحتی سرپوشی بر تمامی جریانات می‌گذاشتند. این پژوهشگر برای پیشگیری از بروز این حوادث به خانواده‌های دارای فرزندان خردسان زیر 12 سال توصیه کرد: والدین باید دوستان فرزندان خود بشناسند و از وضعیت کودک خود زمانی که خارج از منزل و هر کجای دیگر آگاه باشند و به فرزندان یاد دهند که هیچ گاه با افراد غریبه و بزرگسال ارتباط دوستی برقرار نکنند و از رفتن به خانه‌ی این گونه افراد به شدت بپرهیزند. وی در پایان یادآور شد: کودکان باید بدانند بدون اجازه و آگاهی والدین حق رفتن به خانه‌ی هیچ کس حتی دوستان و همسایه‌ها را ندارند. مدیرمسوول نیز روزنامه‌ی همبستگی تصریح کرد: عمکلرد رسانه‌های صوتی - تصویری و مکتوب باید به نحوی باشد که حتی در برابر یک قتل هم واکنش نشان دهند. علی صالح‌آبادی در گفت‌وگو با خبرنگار خبرگزاری دانشجویان ایران (ایسنا)، عملکرد رسانه‌های کشور در قبال جنایت پاکدشت را یادآور شد و گفت: متاسفانه مطبوعات ما از کنار این قضیه بی‌تفاوت گذشته و اخبار مربوط به آن را در ردیف اخبار سایر حوادثی که به دست آن‌ها می‌ر‌سد منعکس کردند و حتی صدا و سیما که کوچک‌ترین اخبار مربوط به حوادث جاده‌ای را منتشر می‌کند کمتر به این حادثه پرداخت. این نماینده‌ی اسبق مجلس شورای اسلامی ادامه داد: بر این اساس توصیه‌ی من به همکاران مطبوعاتی امر این است که با اخبار مربوط به این حوادث ریشه‌دارتر و علمی‌تر برخورد کنند تا از این طریق هشدارهای لازم نیز به مردم داده شود. وی در ادامه‌ی اظهاراتش با تاکید بر این‌که از نظر حقوقی حفظ جان و مال و ناموس مردم در ردیف مهم‌ترین وظایف دولت‌ها قرار می‌گیرد، واکنش مسوولان سایر کشورهای جهان که حتی در برابر قتل یک انسان نیز واکنش نشان می‌دهند را یادآور شد و گفت: جا دارد در موضوع جنایت پاکدشت نمایندگان مجلس که امکان سوال کردن از دستگاه قضایی و نیروی انتظامی برای آنها وجود دارد پیشقدم شوند؛ چرا که در این قضیه بیش از هر دستگاهی، دستگاه قضایی و نیروی انتظامی مسوولیت دارند و باید پاسخ دهند چرا چنین اتفاقاتی به وقوع می‌پیوندد و امکان کشف به‌موقع و جلوگیری از آن نیز وجود ندارد. وی که قتل کودکان معصوم پاکدشتی و انتشار خبر آن را زمینه‌ساز ایجاد دل‌نگرانی‌هایی در بین خانواده‌ها برشمرد، کشف ریشه‌های اجتماعی این موضوع که اکنون به دل نگرانی همه‌ی خانواده‌ها تبدیل شده را وظایف همگان به‌ویژه اصحاب رسانه‌ها و دستگاه قضایی عنوان کرد. دومین «کارگاه بررسی و نقد طرح جامع تهران» با موضوع «متدولوژی تدوین طرح» از سوی دفتر مطالعات خبرگزاری دانشجویان ایران (ایسنا) در تالار شهید قریب این خبرگزاری برگزار شد. به گزارش خبرنگار خبرگزاری دانشجویان ایران (ایسنا)، در این کارگاه از مهندس جلیل حبیب اللهیان، مدیر نهاد مسوول تهیه طرح جامع و تفصیلی تهران، مهندس مجید غمامی مسوول هماهنگی مشاوران این طرح، مسعود شفیق مدیر عامل شرکت مشاور مادر طرح جامع تهران، مهندس بهرام فریور صدری، مدیر عامل شرکت مشاور مسوول تهیه طرح تفصیلی منطقه 22 تهران و تعدادی از استادان محترم دانشکده های شهر سازی دانشگاه‌های تهران دعوت به عمل آمده بود. در این جلسه حضور مهندس غمامی که در اولین کارگاه نقد و بررسی طرح جامع تهران، به نمایندگی از مهندس حبیب اللهیان، پاسخگوی سوالات طرح شده استادان دانشگاه بود، ساعتی قبل از آغاز جلسه به دلیل کسالت لغو شد و مسعود شفیق مدیر عامل شرکت مشاور مادر طرح جامع تهران، با &amp; nbsp; تاکید بر این که از پاسخگویی به سووالات مربوط به مهندس غمامی خودداری خواهد کرد، ‌ تنها به پاره‌ای از پرسش‌ها‌ی اساتید دانشگاه پاسخ داد. شفیق &amp; nbsp; متذکر شد: &amp; nbsp; «برای مستند سازی این طرح و ثبت واقعیات در تاریخ، مهندس غمامی خود باید به این پرسش ها پاسخ بگوید.» دکتر سید امیر منصوری عضو هیات علمی دانشگاه تهران، دارای دکتری مطالعات شهری با تخصص معماری منظر از دانشگاه لاویلت پاریس و دکتری معماری از دانشگاه سوربن، دکتر شریف مطوف عضو هیات علمی دانشکده معماری و شهرسازی &amp; nbsp; دانشگاه شهید بهشتی و دارای دکتری برنامه ریزی شهری از &amp; nbsp; دانشگاه هریوت وات &amp; nbsp; (&amp; nbsp; hereiot - watt) انگلستان و دکتر &amp; nbsp; سید عبدالهادی دانشپور عضو هیات علمی دانشکده معماری و شهرسازی دانشگاه &amp; nbsp; علم و صنعت &amp; nbsp; و دارای دکتری &amp; nbsp; طراحی شهری از دانشگاه تهران، دکتر ناصر براتی معاون آموزشی - پژوهشی دانشکده معماری و شهرسازی دانشگاه بین‌المللی امام خمینی و دارای دکتری شهرسازی از دانشگاه هریوت وات &amp; nbsp; انگلستان، اساتید شرکت کننده در این کارگاه بودند که به بررسی موضوع یاد شده پرداختند. در این کارگاه که دو روز پیش از برگزاری آخرین جلسه ارائه گزارش رسمی نهایی طرح جامع تهران انجام گرفت، مسعود شفیق مدیر عامل شرکت مشاور مادر طرح جامع تهران، با اعلام اینکه ما به یک «ایرانی ‌پلان» رسیده‌ایم گفت: طرح جامع تهران متدولوژی ندارد و آن را در طول راه بدست می‌آوریم. در حالی که وی معتقد است امروز دانشگاهیان و متخصصان «تحقیق در عملیات» باید روش شناسی طرح جامع تهران را در دانشگاه‌ها کشف کنند، &amp; nbsp; استادان شهرسازی معتقدند که روش شناسی و نظریه یک طرح، می‌بایست پیش از آغاز آن تعیین شود. مدیر عامل شرکت مشاور مادر طرح جامع تهران در این کارگاه، در پاسخ به این انتقاد اساتید دانشگاه که رابطه طرح جامع با اسناد بالا دست قطع است، &amp; nbsp; از سیستم‌های جدید نرم افزاری و سخت افزاری سخن می گوید که همانطوری که هزاران نقشه را بر هم منطق می‌کنند، می‌توان به وسیله آن‌ها مطالب را کنار هم چید. همچنین در حالی که فقدان «چشم انداز»، «اهداف کلی» و بسیاری از بخش‌های اصلی در طرح جامع تهران، مورد انتقاد استادان دانشگاه قرار دارد، اما مسعود شفیق معقتد است که چشم انداز و اهداف انشا  است. وی در خصوص فقدان مطالعات چشم انداز و اسناد فرادست می‌گوید‌: تحلیل‌ها انجام شده است اما ما تعهدی نداشتیم که آنها را بنویسیم. مدیر عامل شرکت مشاور مادر طرح جامع تهران در این نشست به ارائه تعریف خود از طرح راهبردی می پردازد که در ادامه می خوانید. در این کارگاه استادان دانشگاه، به شدت نسبت به نامحرم تلقی کردن دانشگاه از سوی نهاد و عدم ارائه مستمر مطالعات انجام گرفته به دانشگاه، و به ویژه عدم ارائه گزارش های میان کار اعتراض داشتند، مسعود شفیق نیز به این نکته اعتراض داشت که چرا زمانی که گزارش نهایی طرح منتشر نشده است، به نقد آن &amp; nbsp; پرداخته می‌شود. وی البته متذکر شد که در هفت مرحله، گزارش های میان کار ارئه شده است، اما استادان حاضر در این نشست با بیان این که نقد های خود را بر اساس گزارش های رسمی نهاد طرح جامع تهران به شورای شهر ارائه می کنند، اطلاعات منتشر شده در این گزارش‌ها و مرحله‌های میان کار مورد نظر مدیر عامل شرکت مشاور مادر طرح جامع تهران را فاقد ویژگی های علمی یک گزارش میان کار دانستند. تهیه طرح هرگز نمی تواند بدون اتکا بر یک نظریه صورت گیرد مسوول هماهنگی مشاوران طرح، خود معتقد بود نظریه‌ای پشتوانه‌ این طرح نیست به گزارش خبرنگار خبرگزاری دانشجویان ایران (ایسنا)، در ابتدای این نشست دکتر براتی معاون آموزش پژوهشی دانشکده معماری و شهرسازی دانشگاه بین المللی امام خمینی با اشاره به اینکه هنوز مشخص نیست نظریه‌ای که باید متدولوژی طرح جامع تهران بر اساس آن بنا شود چیست، گفت: تهیه یک طرح هرگز نمی تواند بدون اتکا به یک نظریه صورت گیرد. وی با بیان این که در این باره مشخصا مهندس غمامی، مسوول هماهنگی مشاوران طرح مسوولیت داشت، گفت: ایشان خود معتقد بودند نظریه‌ای پشتوانه‌ این طرح نیست. در روشی که مسوول هماهنگی مشاوران طرح جامع در پیش گرفت، مردم حضور نداشتند دکتر براتی، با اشاره به این که امروز هیچ روش شناسی وجود ندارد که مردم در آن نقشی نداشته باشند‏، گفت: در روشی که مسوول هماهنگی مشاوران طرح جامع در پیش گرفت، مردم حضور نداشتند. معاون آموزشی - پژوهشی دانشکده معماری و شهرسازی دانشگاه بین‌المللی امام خمینی با اشاره به اینکه تدوین چشم انداز، نسبت به تدوین طرح مقدم است، گفت: مطالعات سایر بخش‌های طرح جامع تهران، قبل از آغاز مطالعات چشم انداز آغاز شده بود. بخش‌های اصلی مطالعه مفقود بود با یک حرکت سریع به مرحله طراحی می‌رسید در ادامه این نشست دکتر منصوری عضو هیات علمی دانشگاه تهران گفت: مسوول هماهنگی مشاوران طرح جامع، فرآیند خطی ساده‌ای تهیه کرده بود که در آن‏، بخش‌های اصلی مطالعه مفقود بود و با یک حرکت سریع به مرحله طراحی می‌رسید. وی افزود: این فرآیند فاقد «اهداف کلی»، «جمع بندی امکانات و محدودیت‌ها»، «نظرسنجی &amp; nbsp; از &amp; nbsp; گروه‌های ذی‌نفع و ذی‌نفوذ» &amp; nbsp; و «جمع بندی مطالعات بالا دست و &amp; nbsp; مرتبط» بود. شرح خدماتی که بیش‌تر به کشکول شبیه بود آنچه که مرکز مطالعات تهیه کرده است، چشم انداز نیست مطالعات فرادست، هیچ &amp; nbsp; نقشی در فرآیند واقعی طرح نداشت &amp; nbsp; وی گفت: با گذشت مدتی از آغاز طرح، شرح خدماتی به نام مطالعات فرادست طراحی شد که بیش‌تر به کشکولی شبیه بود که همه چیز در آن وجود داشت و این بخش به مرکز مطالعات معماری و شهرسازی و اگذار شد. عضو هیات علمی دانشگاه تهران، با اشاره به این که آنچه که مرکز مطالعات تهیه کرده است، چشم انداز نیست، بلکه یک مطالعه ساده بخشی است‏، گفت: &amp; nbsp; مطالعه انجام شده، عمدتاً جهت‌گیری جمعیتی داشته و به سایر مسائل نپرداخته است. وی متذکر شد: مطالعاتی که تحت عنوان مطالعات بالا دست ‌انجام گرفت، هیچ نقشی در فرآیند واقعی طرح نداشت. به اعتقاد اپور سازمان فضایی، نتیجه یک رویکرد حسی است دکتر منصوری در ادامه &amp; nbsp; به نقد &amp; nbsp; «&amp; nbsp; موسسه اپور» (آتلیه شهر سازی پاریس) اشاره کرد و گفت: &amp; nbsp; به اعتقاد اپور، &amp; nbsp; «سازمان فضایی‌ای پیشنهاد شده در &amp; nbsp; طرح جامع تهران، بیش تر نتیجه یک رویکرد حسی به شهر تهران است؛ تا محصول یک دستاورد متدولوژیک. » &amp; nbsp; جای تهیه چشم انداز در آغاز و شروع مطالعات طرح است و نه به موازات شروع آن سه ماه پس از شروع طرح، در حالی که هنوز مطالعات چشم انداز گام‌های اولیه‌اش را بر می‌داشت &amp; nbsp; مرحوم میرمیران طرح سازمان فضایی تهران را ترسیم کرده بود وی گفت: مساله مهم‌تر اینجاست که در یک فرایند طبیعی جای تهیه چشم انداز در آغاز و شروع مطالعات طرح است و نه به موازات شروع آن. وی افزود: &amp; nbsp; در واقع راه حلی که تحت عنوان سازمان فضایی یا ساختار شمالی ـ جنوبی، کانسپت اصلی طرح &amp; nbsp; مطرح شد، زمانی ارائه شده است که بخش دیگر در حال تهیه چشم انداز بوده است. &amp; nbsp; این در حالی است که سازمان فضایی، خود محصولی است که از چشم انداز و بر مبنای آن به دست می‌آید. وی ادامه داد: در بهمن 83 یعنی سه ماه پس از شروع طرح، کروکی از مرحوم میرمیران وجود دارد که تقریبا سازمان فضایی که امروز هم اساس طرح جامع تهران است در آن ترسیم شده است و این در زمانی به وقوع می‌پیوندد که هنوز مطالعات چشم انداز گام‌های اولیه‌اش را بر می‌دارد. حداکثر تراکم جمعیت تهران حدود 20 برابر حداقل آن، و 8 برابر متوسط آن است میان &amp; nbsp; بخش های مختلف یک شهر، &amp; nbsp; حتی در شهر های سرمایه داری دنیا نیز این نسبت ها &amp; nbsp; وجود ندارد در دستور‌العمل تهیه الگوی توسعه منطقه، مهندس غمامی، مشاوران را ملزم کرد که جمعیت در وضع موجود ثابت بماند دکتر منصوری با اشاره به اینکه تراکم جمعیت برخی از نقاط تهران همچون قلعه مرغی، 800 نفر در هکتار است، گفت: متوسط تهران 110 نفر و برخی از نقاط آن 40 نفر در هکتار جمعیت دارد؛ بنابراین حداکثر تراکم جمعیت تهران حدود 20 برابر حداقل آن، و 8 برابر متوسط آن است. عضو هیات علمی دانشگاه تهران با اشاره به این که این تضاد در بهره‌ مندی در فضا، حتی &amp; nbsp; در شهر‌های سرمایه داری دنیا وجود ندارد، گفت: این موضوع به عنوان یک معضل در مطالعات گام اول دیده شد؛ و در حالی که انتظار می‌رفت در چشم انداز تهران نیز محرومیت زدایی به عنوان یک اصل دیده شود و بر این مبنا از طریق تعیین حداقل و حداکثرجمعیت در بهره‌مندی از سطح شهر، این هدف دنبال شود، اما در دستور‌العملی که مهندس غمامی &amp; nbsp; برای توسعه منطقه نوشت، برای مشاوران ضوابطی تعیین شده بود، از جمله آن که جمعیت در وضع موجود ثابت بماند. مهندس زنوزی مسوول شورای هماهنگی مشاوران مناطق، در گزارش خود به اجرایی نبودن آنچه که تحت عنوان «الگوی توسعه منطقه‌ای»، دیده شده است اعتراض کرد عضو هیات علمی دانشگاه &amp; nbsp; با اشاره به انتقادات مجریان طرح به ابعاد فنی آن، گفت: در گزارشی که مهندس زنوزی مسوول شورای هماهنگی مشاوران مناطق ارایه کرد، به اجرایی نبودن آنچه که تحت عنوان الگوی توسعه منطقه، دیده شده &amp; nbsp; بود اعتراض &amp; nbsp; کرد. از جمله ایشان معتقد بود ضوابط کلی پهنه بندی در مقیاس تفصیلی قابل ارایه نیست. دکتر منصوری با انتقاد از رویکرد بخشی در مطالعات این طرح گفت: در این طرح، هشت مشاور، هر یک مسوولیت‌هایی چون ترافیک، محیط زیست و نظیر آن را عهده دار شدند و در کنار آن ها یک مشاور مادر عهده‌دار مسایل شهر‌سازی شد. مشاور مادر، خود پس از فرزندان زاده شد آیا مشاور مادر می تواند &amp; nbsp; مسوولیت دفاع از گزارش هفت مشاور دیگر را بر عهده گیرد؟ &amp; nbsp; وی افزود: بی آنکه ارتباط نهادی مشاور شهرسازی با مشاور مادر روشن شود، نام مشاور شهر‌سازی را مشاور‌ مادر گذاشتند، اما این چه مادری است که خود پس از فرزندان زاده شده است. وی با اشاره به اینکه نه شرح خدمات و نه انتخاب مشاوران، هیچ یک، از سوی مشاور مادر صورت نگرفته‌ است، به طرح این پرسش پرداخت که: «آیا مشاور مادر می‌تواند مسوولیت دفاع از گزارش هفت مشاور دیگر، از جمله سازمان حمل و نقل را بر عهده گیرد؟» تهیه هم زمان طرح جامع و تفصیلی یک دروغ بزرگ است تحویل های میا ن کار نبود، ‌عملا امکان ارزیابی‌های میان کار سلب شد دکتر منصوری با اشاره این که طرح تفصیلی در واقع همان طرح جامع است که از مقیاس یک پنج هزارم به مقیاس ریزتر یک دو هزارم تبدیل می شود، گفت: تهیه هم زمان طرح جامع و تفصیلی یک دروغ بزرگ است. وی با اشاره به عدم وجود تحویل‌های میان کار و تشریفاتی بودن شورای راهبری گفت: عملا امکان ارزیابی‌های میان کار سلب شد. طرح تهران خصلتی آمرانه دارد در این طرح هیچ ساز و کاری وجود ندارد که در قالب آن مشارکت مردمی به شکل واقعی صورت گرفته باشد در ادامه این نشست، دکتر مطوف عضو هیات علمی دانشگاه شهید بهشتی گفت: ما درباره شهرسازی خود آرمان گرایانه بحث می‌کنیم، اما وقتی که نمی توانیم شهر آرمانی بسازیم، اقتدارگرایانه برخورد می‌کنیم و به همین دلیل به مراکز قدرت وصل می‌شویم و با قانع کردن آن‌ها آمرانه طرح‌های خود را پیش می‌بریم. وی با اعلام اینکه طرح تهران خصلتی آمرانه دارد، گفت: در این طرح هیچ ساز و کاری وجود ندارد که در قالب آن مشارکت مردمی به شکل واقعی صورت گرفته باشد. ارتباطی میان طرح جامع تهران و طرح های بالادست، ازجمله ضوابط ملی آمایش سرزمین وجود ندارد &amp; nbsp; دکتر مطوف همچنین با اشاره به این‌که ارتباطی میان طرح جامع تهران و طرح های بالادست وجود ندارد به تعدادی از بند‌های ضوابط ملی آمایش سرزمین مبنی بر «‌ کاهش تمرکز و تراکم جمعیت و فعالیت در مناطق پرتراکم کشور به ویژه تهران»، «تغییر نقش و عملکرد شهر تهران به عنوان مرکزی با عملکرد بین المللی» و همچنین «استفاده از ظرفیت‌های اجتماعی، علمی و فرهنگی استان‌ها و مناطق کشور»، «رعایت ملاحظات امنیتی و دفاعی شهر‌های بمب‌باران شده و یا شهر‌هایی که در آنها بمب کار گذشته شده است» اشاره کرد. وی افزود: در بند 15، رعایت اصول ایمنی با الگوی پدافند غیر عامل دیده شده است، این در حالی است که به رغم 8 سال بمباران در تهران در این باره حتی یک کلمه در طرح جامع وجود ندارد. به گردن حرفه مندان نیاندازید در ادامه کارگاه بررسی و نقد طرح جامع تهران مهندس صدری، مدیر عامل شرکت مشاور مسوول طرح تفصیلی منطقه 22 تهران، با بیان این که بزرگترین اشتباه این است که ما اشتباهات گذشته را تنها به گردن حرفه مندان بیاندازیم، به کمیته مشترکی اشاره کرد که میان جوامع حرفه‌ای درباره مسایل تهران تشکیل شده است. نمی‌توانیم تمام مسایل توسعه شهری را پوشش دهیم محدود به توسعه فضایی و فیزیکی عمل می‌کنیم مهندس صدری در ادامه گفت: بحث ما این بود که ما نمی‌توانیم تمام مسایل توسعه شهری را پوشش دهیم و محدود به توسعه فضایی و فیزیکی شهر عمل می‌کنیم. وی متذکر شد: البته معتقد نیستم که این شیوه درستی است، بلکه معتقدم این چیزی است که در اختیار داریم. حضور مردم همواره فراموش شد هیچ یک از ما راه‌حلی برای آن نداشتیم وی با تاکید بر اهمیت مساله تحقق پذیری و راه‌های وصول به هر حکمی در برنامه‌ریزی اذعان داشت: حضور مردم همواره فراموش شده است و هیچ کدام از ما راه‌حلی برای آن نداشتیم. ترافیک و محیط زیست و غیره اصلا هیچ ربطی به هم ندارند از بوم سازنگان نیز حرف شنوی ندارند بوم سازگان هم روی آن‌ها نفوذ ندارد مهندس صدری که در دومین کارگاه بررسی و نقد طرح جامع تهران در تالار شهید غریب دفتر مطالعات ایسنا سخن می گفت با اشاره به ایرادات مهم طرح جامع تهران توضیح داد: ‌ ترافیک و محیط زیست و غیره اصلا هیچ ربطی به هم ندارند، کار خودشان را درست انجام نمی‌دهند و با هم هماهنگ نیستند؛ در عین حال از بوم سازنگان نیز حرف شنوی ندارند و بوم سازگان هم روی آن‌ها نفوذ ندارد. وقتی که ما الگو‌های توسعه را تحویل دادیم و طرح‌های تفصیلی را شروع کردیم، تازه مطالعات ترافیک را در دو جلسه به ما گفتند مدیر عامل شرکت مشاور مسوول تهیه طرح تفصیلی منطقه 22 تهران افزود: رابطه ما که اساسا قطع است، یعنی وقتی که ما الگو‌های توسعه را تحویل دادیم و طرح‌های تفصیلی را شروع کردیم، تازه مطالعات ترافیک را در دو جلسه به ما گفتند. مهندس صدری با بیان این که همه می‌دانیم که نقطه ضعف بسیار سنگین داریم، گفت: اما در این راه قرار گرفته ایم و باید تا آخر برویم. غمامی در خطی که من گفتم نیست طیفی وجود دارد که هنوز به طرح جامع از موضع نظام برنامه ریزی جامع گذاشته و از موضع دولت اقتدار گرا نگاه می‌کند مهندس صدری در پاسخ به &amp; nbsp; گفته مهندس غمامی در اولین کارگاه بررسی و نقد طرح جامع دفتر مطالعات ایسنا، مبنی بر آن که: «مشاورین در طرح مشارکت داشته‌اند»، گفت: غمامی در خطی که من گفتم نیست. وی افزود: خود غمامی البته خیلی هم با تجربه است اما طیفی وجود دارد که هنوز به طرح جامع از موضع نظام برنامه ریزی جامع گذشته و از موضع دولت اقتدارگرا نگاه می‌کند و اصلا نگاهی به شهرداری، که نهاد در دورن قرار گرفته است ندارد. طیف مورد نظر در همین جا نیز نفوذ کرده است وی با اشاره به اینکه سعی ما بر این بود که نهاد را به شهرداری بیاوریم گفت: این موضع هنوز پیاده نشده است، یعنی آنکه طیف مورد نظر در همین جا نیز نفوذ کرده و حرف شهرداری، حکومت محلی، مردم و شورای شهر را نمی‌زند. پرسش از چگونگی و چرایی پیدایی و انتخاب بوم سازگان پاسخی نداشت مسعود شفیق اعلام کرد: غمامی خود باید پاسخ بگوید در ادامه این نشست مسعود شفیق مدیر عامل شرکت مشاور مادر طرح جامع تهران گفت: اگر انتظار دارید که من به جای آقای غمامی پاسخ بگویم، قطعا این کار را نمی‌کنم و ایشان خود باید پاسخ بگویند وی همچنین به پرسش طرح شده &amp; nbsp; در اولین کارگاه بررسی و نقد طرح جامع تهران، مبنی بر چگونگی پیدایی و چرایی انتخاب «بوم سازگان» به عنوان شرکت مشاور مادر طرح جامع تهران، &amp; nbsp; &amp; nbsp; به رغم وجود شرکت‌های باسابقه دیگر پاسخ نداد و این پرسش همچنان بی پاسخ ماند. &amp; nbsp; به یک «ایرانی پلان» رسیده‌ایم اسم‌هایی همچون &amp; nbsp; طرح جامع، ساختاری و &amp; nbsp; راهبردی، &amp; nbsp; بازی است وی با اعلام این‌که ما به یک «ایرانی پلان» رسیده‌ایم که بعد‌ها باید روی آن بنشینند و حرف بزنند، گفت: اسم‌هایی همچون مستر پلان (طرح جامع) استراکچر پلان (طرح ساختاری) و استراتژیک پلان (طرح راهبردی) بازی است. تعریفی برای برنامه ریزی راهبردی: این که چهار هدف بگذاریم و اهداف را از چشم انداز استخراج کنیم، انشا  است مدیر عامل شرکت مشاور مادر طرح جامع تهران در ادامه به تعریف «برنامه‌ریزی راهبردی» پرداخت و گفت: این، مدیریت تصمیم سازی است که مضمون برنامه ریزی راهبردی است و این که چهار هدف بگذاریم و اهداف را از چشم انداز استخراج کنیم، انشا  است. روش داریم، اما ننوشتیم در راه، آن را بدست می‌آوریم کسی که تحقیق در عملیات خوانده است بیاید و روش‌شناسی این طرح را در بیاورد تخصص من این نیست وی گفت: طرح جامع تهران روش دارد، اما این روش نوشته نشده و ما در راه، آن را به دست می‌آوریم. وی گفت: باید بعدا ما این طرح را به دانشگاه‌ها ببریم و از این طرح دکترین و روش‌شناسی در آورند. مدیرعامل شرکت مشاور طرح جامع مادر تهران: ‌ شاید کسی که تحقیق در عملیات خوانده باشد بیاید و روش‌شناسی این طرح را در بیاورد، اما تخصص من این نیست. وی افزود: ‌ از لحاظ روش باید اول نوشته می‌شد، نمی دانستیم. اصلا خود راه بگویدت چون باید رفت. &amp; nbsp; از قول آقای مهندس حبیب‌الهیان می گویند: &amp; nbsp; ما چیزی [طرح] داشته باشیم، بعد با مشارکت اجتماعی آن را تکامل دهیم مسعود شفیق با اشاره به اینکه قانون بد از بی قانونی بهتر است، گفت: ‌آنچه که از قول حبیب‌اللهیان و دیگران می‌گویند، از این قرار است که ما چیزی [&amp; nbsp; طرح] داشته باشیم و بعد با مشارکت اجتماعی که من نمی‌دانم و امیدورام در این جلسه شما بگویید چیست آن را تکامل دهیم. ما یک هدف داشتیم که منطقه 22 جمعیتش اصلا بالا نرود دکتر منصوری راست می گوید توزیع جمعیت اشکالاتی دارد وی با اشاره به این که قوانین بالا دست می‌گوید که ما عدم تمرکز را در تهران دنبال کنیم گفت: ما 6 / 8 میلیون جمعیت تهران را حفظ کردیم. اما توزیع آن اشکالاتی دارد که آقای دکتر منصوری درباره‌ آن، راست می‌گویند. وی افزود: ما یک هدف داشته که منطقه 22 جمعیتش اصلا بالا نرود. با سیستم‌های جدید نرم افزاری و سخت افزاری؛ می‌توان مطالب را کنار هم چید مدیرعامل شرکت مشاور مادر طرح جامع تهران در پاسخ به این انتقاد دکتر مطوف که رابطه طرح جامع با طرح‌های بالا دست قطع است گفت: ما خودمان این کاره باز بودیم، ما سیستم‌های جدید نرم افزاری و سخت افزاری داریم که همانطوری که هزاران نقشه را بر هم منطق می‌کنند، برای ما شرایطی را فراهم می‌کنند که می‌توان مطالب را کنار هم چید. روی اسناد کار کرده بودیم، اما اگر می‌خواستیم این تحلیل‌ها را بنویسیم از کار‌مان غافل می‌ماندیم چشم‌انداز داریم، تمام اسناد فرادست را هم دقیق دیده‌ایم اما تعهدی نداریم که آن را به نهاد بدهیم &amp; nbsp; وی گفت: ما زمانی که طرح سازمان فضایی را دادیم، سه ماه روی اسناد کار کرده بودیم اما اگر می‌خواستیم این تحلیل‌ها را بنویسیم از کار‌مان غافل می‌ماندیم. وی افزود: ‌ ما چشم انداز داریم، تمام اسناد فرا دست را هم دقیق دیده‌ایم، اما چون همه این‌ها اسناد پشت قضیه است، تعهدی نداریم که آن‌ها را به نهاد بدهیم؛ چرا که قرار بوده است، ما محصول را به نهاد ارایه کنیم. وی با تایید بخشی نگری و مشکلاتی که به دلیل پدید آمدن مشاور «مادر» طرح، پس از انتخاب سایر مشاورین به وجود آمده است، گفت: همان‌طور که آقای دکتر منصوری گفت: ما زمانی وسط گود آمدیم که نه شرح خدمات را نوشتیم، نه مشاورین را انتخاب کرده بودیم، بلکه همه آن‌ها بودند. مسعود شفیق افزود: ما در این کار اصلا روی این کار نکردیم که بخش حمل و نقل چه می‌گوید؟ بخش آب چه می‌گوید؟ و آیا شرح خدمات آن را ما داده‌ایم یا خیر؟ وی افزود: ما اصلاً به آن بسنده نکردیم و گروه موازی‌ای، از کارشناسان جوان تشکیل دادیم. وی گفت: ما با روش دلفی همه روش‌ها را می‌گیریم و همه را با هم محک می‌زنیم. اصلا زمینه محلی ندارد و اصلا زمینه‌شان بخشی است ما می‌دانستیم که تکنیک شرکت مطالعات حمل و نقل به این چزی‌ها پاسخ نمی‌دهد مسعود شفیق افزود: ما دیدیم ppg‌ها راهبردی است، رابطه حمل و نقل با شهر‌سازی و محیط زیست را مشخص می‌کند، رفت و برگشت‌هایمان را با گروه انجام دادیم و دیدیم که اصلا زمینه محلی ندارد و اصلا زمینه‌شان بخشی است. وی گفت: ما می‌دانستیم که تکنیک شرکت مطالعات حمل و نقل به این چزی‌ها پاسخ نمی‌دهد، اما ما کار خودمان را انجام دادیم و وقتی که دیدیم نمی توانیم سیستم را با arcinfo پیش ببریم نشستیم و با زبان c خودمان چیزی نوشتیم. سند اکولوژیک شهر هفته پیش به دست ما رسید برای رسیدن به نقشه پهنه بندی 6 گروه را عوض کردیم مدیر عامل شرکت مشاور مادر طرح جامع تهران، با اشاره به اینکه سند اکولوژیک شهر هفته پیش به دست ما رسید، گفت: ما که منتظر نماندیم، البته نیاز هم نبود، می‌دانستیم که آن‌ها روی چه چیزی کار می‌کنند. وی گفت: ما برای رسیدن به نقشه پهنه بندی که در این جلسه آن را در دست آقای دکتر منصوری مشاهده می‌کنید، 6 گروه را عوض کردیم تا به آن رسیدیم. زبان شنیدن مباحث دکتر شفایی وجود نداشت، درگیری ایجاد می‌کرد، آن را کنار گذاشتیم دیدیم کار دکتر جابری را هم نمی‌گیرند، آن را هم نگه داشتیم مسعود شفیق گفت: روز اول خانم دکتر شفایی که خانمی نیویورکین بود و &amp; nbsp; zoning map نیویورک را &amp; nbsp; قبول داشت در طرح، کار کرد: اما چون در آن سو زبان شنیدن این مباحث وجود نداشت، و درگیری ایجاد می‌کرد &amp; nbsp; او را کنار گذاشتیم، اما جوهر بحث را گرفتیم. وی افزود: سپس گروه دیگری شروع کردند و دکتر جابری سه ماه به 600 قطعه کوچک رسید، دیدیم آن را هم نمی‌گیرند، آن را هم نگه داشتیم. مناطق &amp; nbsp; الگوهایی برای توسعه &amp; nbsp; دادند که یک لحاف چهل تکه شد اما این لحاف 40 تکه ظرف مدت 5 – 4 ماه با هم هم‌زبان شدند وی گفت: به مناطق هم گفتیم کار کنند؟ &amp; nbsp; الگوهایی برای توسعه دادند &amp; nbsp; که یک لحاف چهل تکه شد. ما یک مدت آن را به دیوار‌ها زده بودیم، به ما دستور دادند آن را سریع برداریم، اما این لحاف 40 تکه ظرف مدت 5 – 4 ماه با هم همزبان شدند. در 7 نشست گزارش‌هایی میان کاری که می‌گویند نیست ارایه شده است هنوز خود من به عنوان مسوول هماهنگی طرح آن را ندیده‌ام مدیر عامل شرکت مشاور مادر طرح جامع تهران که در دومین «کارگاه بررسی و نقد طرح جامع تهران» در تالار شهید قریب دفتر مطالعات ایسنا سخن می گفت‌، افزود: شما درباره طرح جامعی سخن می گویید که هنوز خود من به عنوان مسوول هماهنگی آن را ندیده‌ام و قرار است که دو روز دیگر گزارش نهایی این طرح ارایه شود. وی گفت: در 7 نشست، گزارش‌های میان کاری که می‌گویند &amp; nbsp; وجود ندارد، &amp; nbsp; ارایه شده است. 320 پایگاه امدادرسانی برای مدیریت بحران تجهیز شدند وی افزود: این که شنیدم می‌گویند ما پدافند نداریم اصلا این طور نیست، چیزی در حدود 320 پایگاه امداد رسانی که یکی از ویژگی های آن‌ها [استقرار در] فضای عمومی است، برخی از این‌ها عمدتا برای مدیریت بحران از روز اول تجهیز شدند که نقشه‌هایش گذاشته شده است. طرح جامع تهران مساله محور حرکت کرده است ما به عنوان الیت (طبقه نخبگان) باید با هم اجماع داشته باشیم وی گفت: طرح جامع تهران مساله محور حرکت کرده است و به دنبال پاسخ گویی به اصلی‌ترین مسایل بوده است. وی در پایان ضمن گلایه از انتقادات اساتید حاضر در جلسه گفت: ما به عنوان الیت (طبقه نخبگان) باید با هم اجماع داشته باشیم. بر خلاف &amp; nbsp; گفته آقای شفیق طرح تهران، مسئله گرا نیست، بلکه &amp; nbsp; محصول &amp; nbsp; گرا است با فرمایش اقای شفیق موافق نیستم که متدولوژی را به جریان زمان بسپاریم در ادامه این نشست دکتر دانشپور عضو هیات علمی دانشگاه &amp; nbsp; علم وصنعت &amp; nbsp; با اشاره به این که بر خلاف آنچه که مدیر عامل مشاور ما در تهران مبنی بر مساله گرا بودن این طرح می‌گوید، اما این طرح مساله گرانیست و در واقع محصول گرا است. طرح جامع تهران بر خلاف &amp; nbsp; گفته &amp; nbsp; آقای شفیق &amp; nbsp; محصول محور حرکت &amp; nbsp; کرده است، &amp; nbsp; گفت: متدولوژی مبتنی بر نظریه‌ای است، که آن خود مبتنی بر اپیستمولوژی و شناخت شناسی است. وی گفت: ‌ اگر ما موضع اپیستمولوژیک و محدوده شناخت شناسی خودمان را روشن نکنیم؛ اساسا نمی‌دانیم از کدام نظریه استفاده کنیم. پس از روشن شدن این دو مرحله است؛ که می‌توانیم متدولوژی خود را روشن کنیم و با روشن شدن متدولوژی است که می‌توانیم تکنیک‌های خود را برگزینیم. دکتر دانشپور با این توضیح گفت: من چندان با فرمایش اقای شفیق موافق نیستم که متدولوژی را به جریان زمان بسپاریم، اگر چه در مورد تکنیک‌ها که ابزار انجام متدولوژی است این امکان وجود دارد. نمی‌توان بحث مشارکت را به تعویق سپرد اگر کارفرما خود درک درستی از این بحث ندارد، این نیز جز  وظایف طرح است وی تاکید کرد: نمی‌توان بحث مشارکت را به تعویق سپرد و اگر کارفرما خود درک درستی از این بحث ندارد، این نیز، جز  وظایف طرح است و طرح باید در برابر آن احساس مسوولیت کند. وی افزود: اگر چنین رویکردی خود چالش بر انگیز است این طرح باید این چالش‌ها را آشکار کند و مخالفان را نشان بدهد. برداشت آقای مهندس صدری از فضا برداشت من نبود فضا لایه‌های عدیده‌ای از ابعاد اجتماعی – اقتصادی – فرهنگی است تاکید بیش‌تر ایشان روی بعد کالبدی است آقای شفیق نیز گفتند فضا تجلی همه این‌ها است؛ اما به یک معنا قابل تفکیک هم هست و هر لایه‌ای باید نقش و سهم و اندازه خود را ارایه و ایفا کند دکتر دانشپور همچنین افزود: برداشت آقای مهندس صدری از فضا نیز برداشت من نبود. وی گفت: فضا برای من لایه‌های عدیده‌ای از ابعاد اجتماعی – اقتصادی – فرهنگی است. عضو هیات علمی دانشگاه علم و صنعت افزود: ‌ با کمی بی احتیاطی استنباط من این بود که تاکید بیش‌تر ایشان روی بعد کالبدی است. وی افزود: آقای شفیق نیز گفتند فضا تجلی همه این‌ها است؛ اما به یک معنا قابل تفکیک هم هست و هر لایه‌ای باید نقش و سهم و اندازه خود را ارایه و ایفا کند، تا در نهایت این فضا همه آن قابلیت‌ها را در خود داشته باشد. طرح‌هایی که تاکنون به مسوولین داده شده است، توسط چه کسانی انجام گرفته است‌؟ دایره حرفه‌مندان کشور بسیار فراتر از همکاران نهاد است نگه داشتن طرح جامع و عدم انتشار نتایج آن کاری مثبتی نیست که ما به آن افتخار کنیم در ادامه این نشست دکتر مطوف در پاسخ به مهندس صدری گفت: اگر بگوییم حرفه‌مندان ما در تصمیم سازی‌ها جایگاهی نداشتند؛ باید به این پرسش پاسخ بدهیم که طرح‌هایی که تاکنون به مسوولین داده شده است، توسط چه کسانی انجام گرفته است. وی با اشاره به این‌که دایره حرفه‌مندان کشور بسیار فراتر از همکاران نهاد است گفت: نگه داشتن طرح جامع و عدم انتشار نتایج آن کاری مثبتی نیست که ما به آن افتخار کنیم. هر قدر که به زمین نزدیک شویم، مردم از ما که بالا هستیم اطلاعات بیشتری درباره‌ی محله خود دارند دکتر مطوف افزود: هر قدر که به زمین نزدیک شویم، مردم از ما که بالا هستیم اطلاعات بیشتری درباره‌ی محله خود دارند. مسعود شفیق نیز در پاسخ گفت: این بازی‌های دماگوژیک (عوام‌فریبانه) را کنار بگذاریم و صریح بگوییم مردم یعنی چه؟ وی افزود: ‌ پوپولیسم یکی از خطرناک ترین چیز‌هاست و هر وقت این گونه به مردم نگاه شده است با فاشیزم مواجه شده‌ایم. دکتر مطوف در پاسخ با اشاره به اینکه موضوع بحث وی ربطی به پوپولیسم ندارد، &amp; nbsp; به طرح‌هایی &amp; nbsp; در مناطق king cross و edin burg انگلیس اشاره کرد که خود در دوران تحصیل، شاهد نظرسنجی طراح آن از مردم، قبل از طراحی بوده است. آقای شفیق «‌مدیریت بحران‌» را با «ایمنی (security) شهری» اشتباه گرفته اس ت دکتر مطوف در ادامه افزود: ‌ آقای شفیق «‌مدیریت بحران‌» را با «ایمنی (security) &amp; nbsp; شهری» اشتباه گرفته است، در حالی که ایمنی شهری، فراتر از مدیریت بحران است و به مجموعه ضوابطی اطلاق می‌شود که موجب می‌شود هر شخص در خانه خود احساس امنیت کند. دکتر منصوری نیز گفت: آنچه که در مورد مدیریت بحران گفته شد، تصمیمات و اقدامات ستاد مدیریت بحران شهر تهران است و ربطی به طرح جامع ندارد. اگر معنای متدولوژی را می‌دانستید به صراحت نمِی‌گفتید که مشکل ما این است که ما اول کار نمی‌دانستیم متدولوژی چیست و می‌خواهیم پرسان پرسان به آن دست یابیم در ادامه دومین کارگاه نقد و بررسی طرح جامع تهران در دفتر مطالعات خبر ایسنا، دکتر منصوری عضو هیات علمی دانشگاه تهران، خطاب به مدیر عامل شرکت مشاور مادر طرح جامع تهران گفت: شما اگر معنای متدولوژی را می‌دانستید به صراحت نمِی‌گفتید که مشکل ما این است که ما اول کار نمی‌دانستیم متدولوژی چیست و می‌خواهیم پرسان پرسان به آن دست یابیم. مسعود شفیق در پاسخ گفت: برای این که نمی‌دانستیم، هنوز هم به شما می‌گویم نمی‌دانستیم. دکتر منصوری در پاسخ گفت: شما &amp; nbsp; منتقدین را عوام فریب خواندید، اما این عین عوام‌فریبی نیست که بگویید بعد از آن‌که به پایان کار رسیدیم، بگویید متدولوژی ما این بود. اگر شما بخشی بودن کار را تایید می‌کنید، نباید بگویید مجبور بودیم این گونه عمل کنیم دکتر منصوری گفت: اگر شما بخشی بودن کار را تایید می‌کنید، نباید بگویید مجبور بودیم این گونه عمل کنیم. مسعود شفیق پاسخ داد: من نگفتم ما مجبوریم، گفتم حل کردیم. دکتر منصوری در پاسخ گفت: شما خود مدعی حل کردن هستید؟ اما چه کسی تاکید می‌کند که شما قادر بودید مشکل ارتباط قطع شده بین بخش‌های مطالعه را برقرار کنید. مسعود شفیق پاسخ داد: شما بعد از شنیدن گزارش‌ نهایی تایید می‌کنید. به نقشه‌ای اشاره کردید که به عنوان یکی از اسناد طرح، در دست من است دکتر منصوری در پاسخ گفت: این هم اتفاقاً یک &amp; nbsp; موضع نامقبول &amp; nbsp; دیگر است که &amp; nbsp; بگویید &amp; nbsp; اطلاعی از طرح جامع ندارید. شما در همین جلسه اشاره به نقشه‌ای کردید که به عنوان یکی از اسناد طرح در دست من است و این سندی است که خود شما، رسما آن را به شورای شهر داده‌اید. لکه های &amp; nbsp; بافت فرسوده؛ &amp; nbsp; غلط و پر اشکال اگر متدولوژی صحیحی داشتید مرحله به مرحله، طرح را به تصویب می رساندید وی افزود: اما خطای شما این جاست که اگر متدولوژی صحیحی داشتید، مرحله به مرحله و در گام اول، &amp; nbsp; چشم انداز و اهداف را به تصویب می‌رساندید و اگر &amp; nbsp; شورای عالی شهر‌سازی و شورای شهر تایید کردند، به مرحله بعدی می‌رفتید؛ نه آنکه &amp; nbsp; لکه‌هایی را به عنوان بافت فرسوده بکشید که همه آن‌ها هم غلط و پر اشکال است. بی آن که متن طرح اصلاح شود، تنها در پاورپوینت ایرادات اصلاح شد دکتر منصوری در ادامه گفت: شما آن قدر زیرکی به خرج دادید که وقتی به فصل چشم انداز و اهداف گزارش شما ایراد گرفته شد؟ بی آن که متن طرح را اصلاح کنید، تنها در پاورپوینت ایرادات را &amp; nbsp; برطرف کردید؛ چنان‌که گزارش اردیبهشت، در مقایسه با گزارش اسفند شما به شورای شهر، دو صفحه‌ی سیاست ها و راهبرد‌ها را اضافه دارد. اما شما نمی توانید اشکالات آن را در پاورپوینت اصلاح کنید؟ این کار باید در فرآیند طبیعی و منطقی خود حاصل می‌شد و اگر نشد در یک هفته و دو هفته حاصل نخواهد شد؛ جز آنکه به ابتدای کار برگردیم. اهداف را از کجا بدست آوردید و چه کسی آن‌ها را تایید و تصویب کرد؟ وی افزود: شما سه هدف فعالیت پذیری، انسجام و ارتقای رفاه عمومی را مطرح کردید، اما بحث ما این است که این اهداف را از کجا بدست آوردید و چه کسی آن‌ها را تایید و تصویب کرد؟ وی گفت: ‌ شورای شهر، شورای عالی شهر سازی و جامعه های حرفه‌ای و ده ها جامعه فنی و تخصصی وجود دارد و در کنار آن‌ها مردم، به عنوان یک مرجع اطلاعات محسوب می‌شوند که هر یک می‌توانند یکی از روال‌های مشارکت پذیری را در طرح فراهم کنند. منطقه 22 تهران به دستور شما فریز شد دکتر منصوری افزود: منطقه 22 تهران به دستور شما فریز شد، تحت فشار‌ ما که می گوییم شما به تراکم جمعیتی نابسمامان و ظالمانه موجود تهران نمی‌پردازند؟ می‌گویید ما آقای صدری را راضی کردیم. جمعیت منطقه 22 درصد سیصد هزار نفر می‌شود مدیر عامل شرکت مشاور مادر تهران گفت: جمعیت منطقه 22، صد هزار نفر است که سیصد هزار نفر می‌شود. دکتر منصوری گفت: آیا این دویست هزار نفر بخشی از یک میلیون جمعیت مازاد نواحی پرتراکم است؟ مسعود شفیق افزود: اصلا از این یک میلیون نفر به آنجا نمی‌بریم. این‌ها پروانه‌هایی است که صادر شده و در حال ساختن هستند صدری افزود: این‌ها پروانه‌هایی است که صادر شده و در حال ساختن هستند. مسعود شفیق افزود: ‌ مشکل شما من نیستم، مشکل دوستان نهاد هستند. توپ را در زمین آقای مهندس حبیب‌اللهیان و غمامی نیاندازید شما از رانتی بهره بردید که امروز باید &amp; nbsp; به آن &amp; nbsp; پاسخ دهید دکتر منصوری گفت: شما هر قدر بخواهید این توپ را در زمین آقای مهندس حبیب‌اللهیان و غمامی بیاندازید و فرافکنی کنید و به این سوال که بوم سازگان چگونه و از کجا ظاهر شد پاسخ ندهید؛ این مساله شما را رها نمی‌کند. وی تصریح کرد: شما از رانتی بهره بردید که امروز باید بتوانید به‌ آن &amp; nbsp; پاسخ دهید. جلسه‌ای دیگر در پایان مسعود شفیق با اشاره به اینکه من در جایگاهی نیستم که به بخشی از سوالات پاسخ بدهم، با توجه به محدودیت زمانی، وعده داد در جلسه دیگری حضور پیدا کند و به پرسش‌های طرح شده پاسخ گوید. &amp; nbsp; دومین «کارگاه بررسی و نقد طرح جامع تهران» با موضوع «متدولوژی تدوین طرح» از سوی دفتر مطالعات خبرگزاری دانشجویان ایران (ایسنا) در تالار شهید قریب این خبرگزاری برگزار شد. به گزارش خبرنگار خبرگزاری دانشجویان ایران (ایسنا)، در این کارگاه از مهندس جلیل حبیب اللهیان، مدیر نهاد مسوول تهیه طرح جامع و تفصیلی تهران، مهندس مجید غمامی مسوول هماهنگی مشاوران این طرح، مسعود شفیق مدیر عامل شرکت مشاور مادر طرح جامع تهران، مهندس بهرام فریور صدری، مدیر عامل شرکت مشاور مسوول تهیه طرح تفصیلی منطقه 22 تهران و تعدادی از استادان محترم دانشکده های شهر سازی دانشگاه‌های تهران دعوت به عمل آمده بود. در این جلسه، حضور مهندس غمامی که در اولین کارگاه نقد و بررسی طرح جامع تهران، به نمایندگی از مهندس حبیب اللهیان، پاسخگوی سوالات طرح شده استادان دانشگاه بود، ساعتی قبل از آغاز جلسه به دلیل کسالت لغو شد و مسعود شفیق مدیر عامل شرکت مشاور مادر طرح جامع تهران، با تاکید بر این که از پاسخگویی به سووالات مربوط به مهندس غمامی خودداری خواهد کرد، ‌ تنها به پاره‌ای از پرسش‌ها‌ی اساتید دانشگاه پاسخ داد. شفیق متذکر شد: «برای مستند سازی این طرح و ثبت واقعیات در تاریخ، مهندس غمامی خود باید به این پرسش ها پاسخ بگوید.» دکتر سید امیر منصوری عضو هیات علمی دانشگاه تهران، دارای دکتری مطالعات شهری با تخصص معماری منظر از دانشگاه لاویلت پاریس و دکتری معماری از دانشگاه سوربن، دکتر شریف مطوف عضو هیات علمی دانشکده معماری و شهرسازی دانشگاه شهید بهشتی و دارای دکتری برنامه ریزی شهری از دانشگاه هریوت وات (hereiot - watt) انگلستان و دکتر سید عبدالهادی دانشپور عضو هیات علمی دانشکده معماری و شهرسازی دانشگاه علم و صنعت و دارای دکتری طراحی شهری از دانشگاه تهران، دکتر ناصر براتی معاون آموزشی - پژوهشی دانشکده معماری و شهرسازی دانشگاه بین‌المللی امام خمینی و دارای دکتری شهرسازی از دانشگاه هریوت وات انگلستان، اساتید شرکت کننده در این کارگاه بودند که به بررسی موضوع یاد شده پرداختند. در این کارگاه که دو روز پیش از برگزاری آخرین جلسه ارائه گزارش رسمی نهایی طرح جامع تهران انجام گرفت، مسعود شفیق مدیر عامل شرکت مشاور مادر طرح جامع تهران، با اعلام اینکه ما به یک «ایرانی ‌پلان» رسیده‌ایم گفت: طرح جامع تهران متدولوژی ندارد و آن را در طول راه بدست می‌آوریم. در حالی که وی معتقد است امروز دانشگاهیان و متخصصان «تحقیق در عملیات» باید روش شناسی طرح جامع تهران را در دانشگاه‌ها کشف کنند، استادان شهرسازی معتقدند که روش شناسی و نظریه یک طرح، می‌بایست پیش از آغاز آن تعیین شود. مدیر عامل شرکت مشاور مادر طرح جامع تهران در این کارگاه، در پاسخ به این انتقاد اساتید دانشگاه که رابطه طرح جامع با اسناد بالا دست قطع است، از سیستم‌های جدید نرم افزاری و سخت افزاری سخن می گوید که همانطوری که هزاران نقشه را بر هم منطق می‌کنند، می‌توان به وسیله آن‌ها مطالب را کنار هم چید. همچنین در حالی که فقدان «چشم انداز»، «اهداف کلی» و بسیاری از بخش‌های اصلی در طرح جامع تهران، مورد انتقاد استادان دانشگاه قرار دارد، اما مسعود شفیق معقتد است که چشم انداز و اهداف انشا  است. وی در خصوص فقدان مطالعات چشم انداز و اسناد فرادست می‌گوید‌: تحلیل‌ها انجام شده است اما ما تعهدی نداشتیم که آنها را بنویسیم. مدیر عامل شرکت مشاور مادر طرح جامع تهران در این نشست به ارائه تعریف خود از طرح راهبردی می پردازد که در ادامه می خوانید. در این کارگاه استادان دانشگاه، به شدت نسبت به نامحرم تلقی کردن دانشگاه از سوی نهاد و عدم ارائه مستمر مطالعات انجام گرفته به دانشگاه، و به ویژه عدم ارائه گزارش های میان کار اعتراض داشتند، مسعود شفیق نیز به این نکته اعتراض داشت که چرا زمانی که گزارش نهایی طرح منتشر نشده است، به نقد آن پرداخته می‌شود. وی البته متذکر شد که در هفت مرحله، گزارش های میان کار ارئه شده است، اما استادان حاضر در این نشست با بیان این که نقد های خود را بر اساس گزارش های رسمی نهاد طرح جامع تهران به شورای شهر ارائه می کنند، اطلاعات منتشر شده در این گزارش‌ها و مرحله‌های میان کار مورد نظر مدیر عامل شرکت مشاور مادر طرح جامع تهران را فاقد ویژگی های علمی یک گزارش میان کار دانستند. تهیه یک طرح هرگز نمی تواند بدون اتکا به یک نظریه صورت گیرد مسوول هماهنگی مشاوران طرح جامع، خود معتقد بود نظریه‌ای پشتوانه این طرح نیست به گزارش خبرنگار خبرگزاری دانشجویان ایران (ایسنا)، در ابتدای این نشست دکتر براتی معاون آموزش پژوهشی دانشکده معماری و شهرسازی دانشگاه بین المللی امام خمینی با اشاره به اینکه هنوز مشخص نیست نظریه‌ای که باید متدولوژی طرح جامع تهران بر اساس آن استوار باشد چیست؟، گفت: تهیه یک طرح هرگز نمی تواند بدون اتکا به یک نظریه صورت گیرد. وی با بیان این‌که در این باره مسوول هماهنگی مشاوران طرح جامع، مهندس غمامی، مسوولیت داشت، گفت: ایشان خود معتقد بودند نظریه‌ای پشتوانه این طرح نیست. وی با اشاره به این‌که منظور از هم زمانی طرح‌های جامع و تفصیلی می‌توانست این باشد که پس از اتمام طرح جامع و قبل طی مسیر طولانی تصویب طرح، بدون فاصله، طرح تفصیلی آغاز شود گفت: متاسفانه این شکل اتفاق نیافتاد. دکتر براتی با اشاره به اینکه امروزه هیچ متدولوژی که مردم در آن جایگاه نداشته باشند، وجود ندارد، گفت: در روشی که مسوول هماهنگی مشاوران طرح جامع در پیش گرفت مردم حضور ندارند و این عیب بسیاری بزرگی در کنار عیب های بزرگ‌ دیگر طرح است، که باید توضیح بدهند چگونه می‌توانند آن را رفع کنند. معاون آموزشی - پژوهشی دانشگاه بین‌المللی امام خمینی (ره) افزود: این نکته‌ای بدیهی است که تدوین چشم انداز نسبت به تدوین طرح مقدم است، اما مطالعات سایر بخش‌های طرح جامع قبل از آغاز مطالعات چشم انداز شروع شده بود. طرح، همان سبک و سیاق روش طرح‌های جامع قدیمی را دارد وی گفت: در حالی که در طرح های جامع، بحث چشم انداز وجود ندارد، در طرح جامع تهران چشم انداز مطرح شده است و درست به همین دلیل انتظار می‌رفت که ما با طرح و نظریه‌ای بسیار جدید‌تر مواجه باشیم، در حالی که این طرح، همان سبک و سیاق روش طرح‌های جامع قدیمی را دارد. دکتر براتی فزود: به نظر می‌رسد که ملغمه‌ای از نظریات مختلف در طرح به کار گرفته شده است. این طرح بر اساس شرح خدمات تیپ 12 نیست، از سوی دیگر بر اساس آنچه هم که درباره طرح‌های ساختاری – راهبردی گفته می‌شود نیست؛ اما هر دوی آن‌ها هم هست. بخش‌های اصلی مطالعه مفقود بود با یک حرکت سریع به مرحله طراحی‌ می‌رسید در ادامه این نشست دکتر منصوری با اشاره به این‌که طرح های جامع پاسخگوی نیاز ما نیست، پیش رفتن به سوی طرح‌های راهبردی را به عنوان یک اختلاف نظر اساسی خود با مهندس غمامی مطرح کرد. وی گفت: مهندس غمامی، فرآیند خطی ساده‌ای را تهیه کرده بود که در آن بخش‌های اصلی مطالعه مفقود بود و با یک حرکت سریع به مرحله طراحی‌ می‌رسید. وی افزود: این فرآیند فاقد چشم‌انداز‏، اهداف کلی، جمع بندی امکانات و محدودیت‌ها، نظرسنجی از گروه‌های ذی نفع و ذی نفوذ و جمع بندی مطالعات بالادست و مرتبط بود. شرح خدماتی که بیش ‌تر به یک کشکول شبیه بود آنچه که مرکز مطالعات تهیه کرده است چشم انداز نیست مطالعه انجام شده، عمدتا جهت گیری جمعیتی داشته و به سایر مسایل نپرداخته است مدیران طرح اساسا سراغ گروه‌هایی که می‌توانند چشم انداز توسعه تهران را تهیه کنند نرفتند دکتر منصوری گفت: ‌ با گذشت مدتی از آغاز طرح، شرح خدماتی به نام مطالعات فرا‌دست طراحی شد که بیش ‌تر به کشکولی شبیه بود که همه چیز در آن وجود داشت و این بخش به مرکز مطالعات معماری و شهرسازی واگذار شد. عضو هیات علمی دانشگاه تهران با اشاره به این‌که آنچه که مرکز مطالعات تهیه کرده است چشم انداز نیست، بلکه یک مطالعه ساده بخشی است، گفت: مطالعه انجام شده، عمدتا جهت گیری جمعیتی داشته و به سایر مسایل نپرداخته است. وی افزود: می‌توانم بگویم مدیران طرح اساسا سراغ گروه هایی که می‌توانند چشم انداز توسعه تهران را تهیه کنند نرفتند و از منابعی که باید استفاده کنند نکردند. جای تهیه چشم انداز در آغاز و شروع مطالعات طرح است و نه به موازات تهیه آن سه ماه پس از شروع طرح، در حالی که هنوز مطالعات چشم انداز گام‌های اولیه‌اش را بر می‌داشت مرحوم میرمیران طرح سازمان فضایی تهران را ترسیم کرده بود وی گفت: مساله مهم‌تر این‌جاست که در یک فرایند طبیعی جای تهیه چشم انداز، در آغاز و شروع مطالعات طرح است و نه به موازات تهیه آن. وی افزود: در بهمن 83 یعنی سه ماه پس از شروع طرح، یک کروکی از مرحوم میرمیران وجود دارد که تقریبا سازمان فضایی‌ای که امروز هم اساس طرح جامع تهران است، در آن ترسیم شده است و این در زمانی به وقوع می‌پیوندد که هنوز مطالعات چشم انداز گام‌های اولیه‌اش را بر می‌دارد. دکتر منصوری به نقد «موسسه اپور» (آتلیه شهرسازی پاریس) اشاره کرد و گفت: به اعتقاد اپور سازمان فضایی‌ پیشنهاد شده در طرح جامع تهران بیش‌تر نتیجه یک رویکرد حسی به شهر تهران است تا یک دستاورد متدولوژیک. وی افزود: در واقع راه‌حلی که تحت عنوان سازمان فضایی تهران یا ساختار شمالی – جنوبی آن به عنوان کانسپت اصلی مطرح شد، زمانی ارایه شده که بخش دیگر در حال تهیه چشم انداز بوده است؛ این در حالی است که رابطه چشم انداز با طرح، رابطه ابوت است و یکی فرزند دیگری است و در واقع سازمان فضایی، خود محصولی از چشم انداز است و بر مبنای آن به دست می‌آید. دکتر منصوری در پاسخ به پرسشی در باره این گفته آقای مهندس غمامی در اولین کارگاه نقد طرح جامع تهران در ایسنا، که اگر ما می‌خواستیم منتظر اجرای دیدگاه گروه پژوهش و ارزیابی درباره تدوین چشم‌انداز شویم به سه سال زمان نیاز داشتیم، گفت: این‌ها اغراق‌هایی است که برای پوشاندن خطا‌ها مطرح می‌شود. وی افزود: در کشکولی که تحت عنوان «مطالعات فرادست» درست شد، مجموعه مطالعاتی قرار گرفت که باید در طرح وجود می‌داشت، اما عملا این مطالعات هیچ نقشی در فرآیند واقعی طرح نداشتند و تنها نقشی دهن پرکن داشتند. حداکثر تراکم جمعیت تهران حدود 20 برابر حداقل آن و 8 برابر متوسط آن است در دستورالعمل تهیه الگوی توسعه منطقه، آقای مهندس غمامی، مشاوران را ملزم کرد &amp; nbsp; که جمعیت در وضع موجود ثابت بماند وی در خصوص فرایند تدوین چشم انداز توضیح داد: ما در مطالعات گام اول، آورده‌ای مشخص داشتیم تحت این عنوان که تهران با یک پراکندگی جمعیتی بسیار معارض مواجه است و در حالی که تراکم جمعیت برخی از نقاط تهران، همچون قطعه مرغی 800 نفر در هکتار است، متوسط تهران 100 نفر و برخی از نقاط آن 40 نفر در هکتار جمعیت دارد، بنابراین حداکثر تراکم جمعیت تهران حدود 20 برابر حداقل آن و 8 برابر متوسط آن است. دکتر منصوری تصریح کرد: این تضاد در بهره‌مندی از فضا ویژگی یک شهر کاپیتالیستی بسیار سرمایه‌دارانه و در تعارض با اهداف عدالت جویانه در شهر است. وی با اشاره به این‌که میان بخش‌های مختلف یک شهر، حتی شهر‌های سرمایه‌داری دنیا، این نسبت‌ها و این اندازه اختلاف که در داخل شهر تهران وجود دارد، دیده نمی‌شود، گفت: این وضعیت که طراحی شده نیست و ناشی از سو  مدیریت در شهر است، به عنوان یک معضل دیده شد و &amp; nbsp; بر همین اساس، انتظار این بود که در چشم انداز تهران محرومیت زدایی، به عنوان یک اصل پذیرفته شده و بر مبنای آن، از طریق تعیین حداکثر و حداقل جمعیت در بهره مندی از سطح شهر تهران، این هدف دنبال شود، به نحوی که به طور مثال به جای 20 برابر اختلاف در بهر‌ه‌مندی مردم از فضا، 4 برابر اختلاف پذیرفته شود. وی افزود: بر خلاف این رویکرد در دستورالعملی که آقای مهندس غمامی برای تهیه الگوی توسعه منطقه نوشت، برای مشاوران ضوابطی تعیین شده بود، از جمله آن که جمعیت منطقه در وضع موجود ثابت بماند. وی با اشاره به این‌که این شرط نه تنها به معنای بی توجهی به معضل بزرگی در شهر تهران، بلکه به معنای نهادینه کردن تبعیض است، گفت: ما معتقد بودیم شرط پیش گفته موجب بی عدالتی و دو قطبی شدن بیش از پیش شهر می‌شود. وی افزود: جالب این‌جاست که در بخش راهبرد‌های زیست – محیطی، در پاور پوینتی که به عنوان گزارش مطالعات طرح جامع در شورای شهر ارایه شد، صراحتا گفته شده است که ما باید تراکم بافت‌های فرسوده را به نفع ایجاد نوعی عدالت در شهر کم کنیم. اما این راهبرد، هرگز نمی‌تواند در برابر شرطی که کارفرما گذاشته است، مقاومت کند. دکتر منصوری متذکر شد: اختلاف بر سر این است که آیا ما می‌توانیم پیش فرض‌هایی بگذاریم و پس از آن بگوییم که بر اساس این پیش فرض‌ها یک پوستر را طراحی کنیم. مجریان طرح به دنبال تبدیل تعاریف شخصی به تعاریف فنی بودند مهندس زنوزی مسوول شورای هماهنگی مشاوران مناطق، در گزارش خود، به اجرایی نبودن آنچه که تحت عنوان الگوی توسعه منطقه ای دیده شده است، اعتراض کرد وی افزود: در گزارشی که مهندس زنوزی مسوول شورای هماهنگی مشاوران مناطق، ارایه کرد، به اجرایی نبودن آنچه که تحت عنوان الگوی توسعه منطقه‌ای دیده شده است، اعتراض شد و از جمله ایشان، معتقد بود ضوابطی کلی پهنه بندی در مقیاس تفصیلی قابل ارایه نیست. دکتر منصوری گفت: بنابراین حتی آن‌ها که مجری طرح بودند، به ابعاد فنی آن ایراد جدی داشتند و به دنبال آن بودند که برخی از تعاریف را که تعاریفی شخصی بودند، به تعاریف فنی و عمومی تبدیل کنند. در بیان اهداف، انگیزه تهیه طرح با اهداف آن اشتباه گرفته شده است نمی‌توانیم بی آن‌که تعاریف خود را از اهداف کلی، چشم انداز، ضابطه عملیاتی، راهبرد‌، سیاست، فعالیت و نظیر آن روشن کنیم، فرآیند را آغاز کنیم دکتر منصوری با اشاره به وجود ابهامات جدی در تعاریف پایه طرح و نامشخص بودن تعریف طرح از چشم انداز و اهداف، گفت: جمله‌ای به عنوان هدف طرح آورده شده است مبنی بر آنکه طرح جامع با هدف تعیین نحوه ساخت و ساز در تهران تهیه می‌شود. وی افزود: ما می‌گوییم این موضوع از محصولات و نتایج درجه سوم و چهارم طرح جامع است و حتی می‌تواند انگیزه تهیه طرح باشد؛ در حالی که میان انگیزه و هدف طرح تفاوت است. وی گفت: در گزارشی که به عنوان خلاصه مطالعات طرح جامع ارایه شده است سه هدف می‌بینیم: 1- پاسخ‌گویی به مردم و سازمان‌ها در زمینه ساخت و ساز و عمران شهری 2- هدایت کنترل و نظارت بر ساخت و ساز شهری 3- هدایت سرمایه‌گذاری‌ها و برنامه‌ریزی‌ها و مداخلات مستقیم شهرداری و نهاد‌های خصوصی و عمومی دیگر. وی با طرح این سه هدف گفت: من مخالف این موضوع نیستم آنچه که گفته شد، بخشی از نتایج و دستاودر‌های طرح است، اما یکی از این نتایج، صدور پروانه جواز ساخت منزل یک فرد است؛ در حالی که قرار است طرحی در فرا دست با هداف کلانی تهیه شود، پس از آن با سلسله مراتبی دست‌آورد‌های آن بر صدور پروانه یک منزل هم تاثیرگذار باشد، اما اگر بخواهیم اهداف پایین دست را در این سطح لیست کنیم شاید به 5 هزار مورد برسیم؛ بنابراین ما باید مواردی را به عنوان اهداف کلی طرح - که تنها سه مورد انتخاب شده است - انتخاب کنیم که ناظر به اصلی‌ترین نیاز‌های شهر است. عضو هیات علمی دانشگاه تهران گفت: به عنوان یک ایراد متدولوژیک دیگر، باید توجه کنیم که ما نمی‌توانیم بی آن‌که تعاریف خود را از اهداف کلی، چشم انداز، ضابطه عملیاتی، راهبرد‌ و سیاست و فعالیت و نظیر آن روشن کنیم، فرآیند را آغاز کنیم. وی افزود: ما سند مهمی را بر اساس اصطلاحات عامیانه در جامعه ای تنظیم می‌کنیم که حتی یک جزوه استاندارد، درباره آن‌ها وجود ندارد. وی گفت: ‌ آقایان شاهد هستند که در اوایل طرح چه اندازه درباره‌ی واژه‌ها بحث شد، اما هیچ گاه متدولوژی طرح به تعریف مشخصی دباره‌ی ‌آن‌ها نرسید. مطالعه بخشی نگر در این طرح حاکم شده است مشاور مادر، خود پس از فرزندان، زاده شد آیا مشاور مادر می‌تواند مسوولیت دفاع از گزارش سازمان حمل و نقل را بر عهده گیرد؟ دکتر منصوری با انتقاد از این که مطالعه بخشی نگر در این طرح حاکم شده است، گفت: هشت مشاور انتخاب شده‌اند، که هر یک مسوولیت‌هایی چون ترافیک، زیست – محیطی و نظیر آن را عهده دار شده‌اند و در کنار آن‌ها یک مشاور مادر عهده‌دار مسایل شهر‌سازی شده است. وی افزود: بی آنکه ارتباط نهادی مشاور شهر‌سازی با سایر مشاورین روشن باشد، نام مشاور شهر‌سازی را مشاور ما‌در گذاشته‌اند، اما این چه مادری است که خود پس از فرزندان زاده شده است. دکتر منصوری در ادامه به طرح این سوال پرداخت که آیا مشاور مادر می‌تواند مسوولیت دفاع از گزارش سازمان حمل و نقل را بر عهده گیرد؟ وی گفت: قرارداد سازمان حمل و نقل به طور جداگانه با نهاد منعقد شده است و این سازمان حداکثر موظف به هماهنگی با مشاور مادر است. وی متذکر شد: این نوع هماهنگی، به معنای هیچ است. چرا که در این هماهنگی سازمان موظف به تبعیت از مشاور مادر نیست و هر یک از مشاوران مسوول کار خود هستند و اگر با هم اختلاف داشته باشند، هیچ یک رابطه برتری نسبت به دیگری نخواهند داشت، جز آن‌که به نهاد، به عنوان قاضی شکایت کنند و این قاضی اختلاف را حل کند. دکتر منصوری افزود: بر این اساس مشاور مادر نمی‌تواند مسوولیت را بپذیرد، چرا که نه شرح خدمات آن را نوشته است و نه انتخاب مشاور از سوی آن صورت گرفته است و نه به طور نظام‌مند مشاور مورد نظر، تابع مشاور مادر است. وی گفت: ما این روال را در گذشته داشته‌ایم که یک مشاور مدیر طرح می‌شود اما در این روال بخش ترافیک زیر نظر مشاور اصلی است و اگر مشاور ترافیک دیدگاه او را اعمال نکند، مشاور اصلی اختیار برخورد با آن را دارد، اما در اینجا چنین اختیاری وجود ندارد. وی افزود: ‌ به نظر می‌رسد کسانی که این فرآیند و رویه را طراحی کرده‌اند، مرحله اجرا، را با مرحله طراحی اشتباه گرفته‌اند و تصور می‌کنند با جلسات هفتگی می‌توان هماهنگی میان مشاور مادر و سایر مشاورین را عملی کرد. دکتر منصوری ادامه داد: در مرحله اجرا که همه برنامه‌ها مشخص است، ممکن است بتوان 5 دستگاه مختلف را هفته‌ای یک بار با یکدیگر هماهنگ کرد، اما هنگامی که برنامه‌ها مشخص نشده، چگونه می‌توان در یک جلسه هفتگی به نتیجه رسید. وی با بیان این‌که وقوع این نوع هماهنگی، اساسا محال است، گفت: درست به همین علت است که اپور به این نظام عجیب ایراد گرفته است. دکتر منصوری در ادامه گفت: شما از مشاور بوم سازگان سوال کنید که آیا او مسوولیت نتایج هفت مشاور دیگر را می‌پذیرد؟ آیا اگر ایراداتی به مطالعات ترافیک وارد بود، بوم سازگان حاضر است این نکته را بپذیرد که ایرادات موجود بر عهده اوست؟ وی تصریح کرد: واقعیت این است که مطالعات مشاورین دیگر به بوم سازگان ارتباطی ندارد و بوم سازگان حداکثر می‌توانسته انتقادات خود را مطرح کند. ما نیز شاهد دعوا‌های بوم سازگان در روند‌های هماهنگی با مشاوران بودیم. وی افزود: مشاور زیست – محیطی می‌گفت ما اساسا امکان این که بتوانیم نقشه گسل‌های تهران را در مقیاسی که مورد نظر شماست ارایه بدهیم؛ نداریم و به رغم آنکه قرارداد هم نوشته شده است، اما به دلیل آن‌که اطلاعات آن وجود ندارد، ما نمی‌توانیم چنین چیزی را ارایه بدهیم. بوم سازگان در پاسخ می‌گفت: اگر شما نمی‌توانید زمین‌ها را به تفکیک طبقه بندی کنید، من چگونه می‌توانم بر اساس آن‌ها طرح ارایه بدهم. مشاور مربوطه، در پاسخ می‌گفت: این مشکل شما است و ما زیر هیچ سندی را در این رابطه امضا  نمی‌کنیم، مگر در مقیاسی که مشکل بوم سازگان را حل نمی کرد. وی ادامه داد: ‌ می‌بینیم که هر یک دلایل فنی خود را داشتند اما این دعوا درست به دلیل آن است که ما فرآیند طراحی را بخشی کرده‌ایم، بی آنکه ارتباط و نحوه هماهنگی آن‌ها با هم مشخص باشد. تهیه هم‌زمان طرح جامع و طرح تفصیلی یک دروغ بزرگ است ‌طرح تفصیلی فرزند طرح جامع و در واقع همان طرح است که از مقیاس یک پنج هزارم &amp; nbsp; به مقیاس یک دو هزارم تبدیل می‌شود توجه کنیم در این جا تهیه طرح و نه رد و بدل شدن اطلاعات، مورد نظر است دکتر منصوری که در دومین کارگاه بررسی و نقد طرح جامع تهران در دفتر مطالعات ایسنا سخن می گفت، با اشاره به این‌که ایراد متدولوژیک دیگری که به این طرح وارد است، تهیه هم‌زمان طرح جامع و طرح تفصیلی است، گفت: این موضوع، دروغ بزرگی است که هر قدر برای فهم معنای آن تلاش کردم به نتیجه نرسیدم. وی با اشاره به این که تهیه هم زمان طرح‌های جامع و تفصیلی واژه فریبنده و زیبایی است، گفت: توجه کنیم در این جا تهیه طرح، و نه رد و بدل شدن اطلاعات، مورد نظر است. دکتر منصوری با بیان این‌که طرح تفصیلی و طرح جامع رابطه ابوت با یکدیگر دارند، گفت: ‌طرح تفصیلی فرزند طرح جامع و در واقع همان طرح است، که از مقیاس یک، پنج هزارم به مقیاس یک دو هزارم تبدل می‌شود. دکتر منصوری افزود: اگر گوینده مراد دیگری از طرح تفصیلی و طرح جامع داشته باشد، مشکل با گوینده است، اما با تعریفی که ما از طرح تفصیلی و طرح جامع می‌دانیم، تا زمانی که طرح جامع نهایی نشود، امکان آغاز طرح تفصیلی نیست و این درست همان مشکل و ابهامی است که همه مشاورین مناطق طرح می‌کردند. وی گفت: ‌ در واقع این موضوع مورد پرسش آن‌ها بود که زمانی که طرح مصوب بالا دستی وجود ندارد، آن‌ها چه چیز را به یک دو هزارم تبدیل کنند. وی افزود: بر اساس قراردادی که با مشاروان منعقد شده بود، قرار بر این است که تا اسفند ماه سال 84 طرح تفصیلی تهیه شود اما این کار انجام نگرفته به دلیل آن است که این یک قرارداد و یک تکلیف لایطاق است. دکتر منصوری ادامه داد: گفته می‌شود برای جلوگیری از دفع‌الوقت، ما شیوه جدیدی را برای اولین بار در تاریخ ابداع کرده‌ایم، که به طور ‌ هم‌زمان دو طرح را انجام می دهیم، اما این حرف‌ها به چه معناست؟ همه مشاوران مناطق می‌گفتند؛ منطقه ما استعداد گردشگری، کار، فعالیت و بازار بین المللی اقتصادی دارد مشاوران می‌گفتند ما چند بار الگوی توسعه می‌دهیم، نهاد، بی آن‌که ضوابط بالادست را داده باشد، آن‌ را رد می‌کند آن‌ها میزانی در دست ندارند که بتوانند پینشهاد خود را با آن بسنجند من می‌گفتم شما از مشاوران الگوی توسعه منطقه را نخواهید، بلکه اقتضائات یا پتانسیل‌ های هر منطقه را از مشاور سوال کنید و این اطلاعات را به مشاور بالادست منتقل کنید وی گفت: ما می‌توانیم از مشاور منطقه بخواهیم اطلاعات پایین دستی را با بالا رد و بدل کند، چنان‌که در آخرین مراحل، بالاجبار، کمی در مورد الگوی توسعه، این کار انجام گرفت، اگرچه در آنجا نیز تحت فشار، کار به سامان نرسید. عضو هیات علمی دانشگاه تهران افزود: ما بار‌ها گفتیم الگوی توسعه طرح جامع تهران، موزاییک الگوی توسعه مناطق نیست و بارها در این باره بحث شد. وی گفت: مشاوران می‌گفتند ما چند بار الگوی توسعه می‌دهیم، نهاد، بی آن‌که ضوابط بالادست را داده باشد، آن‌ را رد می‌کند و در این میان هم مشخص نیست که هزینه انجام کار را چه کسی پرداخت می‌کند. وی افزود: مشاوران می‌گفتند: ما با چه میعار‌ی منطقه را توسعه دهیم. در واقع همه می‌گفتند؛ منطقه ما استعداد گردشگری، کار و فعالیت، بازار بین المللی اقتصادی دارد. چنان‌که هر مشاوری می‌تواند در منطقه خود، چنین پیشنهادی را طرح کند، اما مساله این جاست که آن‌ها میزانی در دست ندارند که بتوانند پینشهاد خود را با آن بسنجند، اما بی آن‌که این میزان ارایه شود از او می‌خواهند، الگوی توسعه را ارایه دهد. دکتر منصوری در ادامه گفت: من می‌گفتم شما از مشاوران الگوی توسعه منطقه را نخواهید، بلکه اقتضائات یا پتانسیل‌ های هر منطقه را از مشاور سوال کنید و این اطلاعات را به مشاور بالادست منتقل کنید؛ او آن‌ها را با الزامات و اهداف و برنامه‌های دیگری که مشاور در کلان می‌بینند، تلفیق کند و طرح تهرا ن را بدست آورد و در این فاصله نیز مشاور مادر، ملزم به رفت و برگشت اطلاعات با منطقه باشد. وی متذکرشد: این روند رفت و برگشت اطلاعات است و نه رفت و برگشت طرح. این‌که طرحی ارایه شود اما این طرح نه تایید شود و نه رد شود، معنا ندارد همه این مشکلات، به دلیل دروغ بزرگی است که در مورد تهیه هم‌زمان طرح مطرح شده است دکتر منصوری ادامه داد: آقای غمامی می‌گفتند شما طرحی را ارایه بدهید، این طرح نه تصویب می‌شود و نه رد می‌شود؛ اما این نیز از جمله حرف‌های غیر فنی است و این‌که طرحی ارایه شود اما این طرح نه تایید و نه رد شود، معنا ندارد. وی گفت: آنچه که ارایه می‌شود یا از جنس اطلاعات و یا از جنس طرح و پینشهاد است. در هر دو صورت امکان تایید یا رد آن وجود دارد و معنا ندارد که گزاره‌ای با این ماهیت به ما برسد و ما هیچ چیز درباره آن نتوانیم بگوییم. وی افزود: هنگامی که سیستم، فرآیند و متدولوژی بالادست اشکال دارد، می‌گویند شما پولتان را می‌گیرید، اما دیگر چه کار دارید که ما گفته‌ایم از پایین هم الگوی توسعه داده‌اند و با نوعی باج دادن مساله را مسکوت می‌گذارند. دکتر منصوری تصریح کرد: واقعیت آن است که میزانی برای آن‌که بخواهند بر اساس آن انجام وظیفه یا عدم انجام وظیفه مشاور را ارزیابی کنند، وجود ندارد؛ بنابراین ‌اگر بخواهند نظری منطقی ارایه بدهند میزان و اطلاعاتی وجود ندارد، اگر بخواهند نظری غیر منطقی بدهند، مشاور شاکی می شود و می‌گوید شما چه زمانی برای من میزانی ارایه کردید که امروز انتظار داشته باشید بر اساس آن من الگوی توسعه ارایه دهم. وی یادآور شد: همه این مشکلات، به دلیل دروغ بزرگی است که در مورد تهیه هم‌زمان طرح مطرح شده است. فرآیند رفت و برگشت در اطلاعات است و نه در محصول، در حالی که طرح تفصیلی یک محصول است معنای فنی طرح تفصیلی اجرایی شدن یا جزیی شدن طرح جامع است در اینجا گفته می‌شود میان یک محصول پیشینی و یک محصول پسینی هم‌زمانی برقرار است عضو هیات علمی دانشگاه تهران با تاکید بر این‌که ما به فرآیند رفت وبرگشت قائل هستیم، گفت: فرآیند رفت و برگشت در اطلاعات است و نه در محصول، در حالی که طرح تفصیلی یک محصول است. وی گفت: در اینجا گفته می‌شود میان یک محصول پیشینی و یک محصول پسینی هم‌زمانی برقرار است؛ این محال عقلی است و مثل آن است که ما پیش از آنکه فاز یک معماری بنایی را طراحی کنیم، فاز دوم آن‌را طراحی کنیم. وی متذکر شد: گاهی اوقات سه فاز هم همزمان تهیه می‌شود. اما هم‌زمانی آن‌ها در یک دوره زمانی معنادار است. به این معنا که بخشی از فاز یک قطعی می شود و بعد فاز دوم همان بخش آغاز می‌شود و همان قطعه‌ای که فاز دوم آن قطعی شده است به اجرا سپرده می‌شود. دکتر منصوری با تاکید بر ضرورت در نظر گرفتن سلسله‌مراتب گفت: ما نمی توانیم رنگ کاشی مکانی را مشخص کنیم، بی آن‌که بدانیم اساسا این مکان اتاق است، حیاط یا حمام و آیا اساسا به کاشی نیاز دارد یا موزاییک؟ و به همین ترتیب در اسناد فنی نیز نمِی‌توانیم طرح تفصیلی را بدون طرح جامع تهیه کنیم، چرا که معنای فنی طرح تفصیلی اجرایی شدن یا جزیی شدن طرح جامع است. خطای بزرگ دیگر اینجاست که در این طرح تحویل‌های میان کار وجود ندارد عملا امکان ارزیابی‌های میان کار سلب شد باید به نتایج میانی می‌رسیدیم و پس از تصویب و نهایی شدن آن به مرحله بعدی وارد می‌شدیم وی در ادامه متذکر شد: خطای بزرگ دیگر اینجاست که در این طرح تحویل‌های میان کار وجود ندارد. در واقع در اینجا وضعیت صفر و صد برقرار است. البته گزارش‌هایی جهت اطلاع به شورای راهبری ارایه شده است. اما شورای راهبری خود نیز تشریفاتی بود. چنان‌که آقای غمامی خود در اولین کارگاه نقد طرح جامع تهران در دفتر مطالعات ایسنا گفتند ما 17 الی 18 جلسه داشتیم. روشن است که در طول یک سال و نیم، که نیمی از این جلسات با دعوا و قهر برخی و نیمی دیگر با تغییر مدیران مواجه بود، این شورا نقشی در مدیریت طرح نداشت. دکتر منصوری ادامه داد: شورایی که نبود، تحویل‌های میان کار هم که نبود، بنابراین عملا امکان ارزیابی‌های میان کار سلب شد که در اسناد فنی خود پدیده‌ای نو ظهور و یک اشکال فرایندی و متدولوژیک محسوب می‌شود. وی در پایان این بخش از گفته‌های خود تاکید کرد: ما باید به نتایج میانی می‌رسیدیم و پس از تصویب و نهایی شدن آن به مرحله بعدی وارد می‌شدیم. وی یادآور شد: این‌که سهم تصویب و تایید آن‌ها چیست و بدست کیست موضوع جداگانه‌ای است که باید در جلسه جداگانه‌ای مورد بحث قرار گیرد. درباره‌ی شهرسازی خود آرمانگرایانه بحث می‌کنیم، اما وقتی که نمی‌توانیم شهر آرمانی را بسازیم، اقتدارگرایانه برخورد می کنیم به همین علت به مراکز قدرت متوسل می شویم و با قانع کردن آنها آمرانه طرح‌های خود را پیش می‌بریم در ادامه این نشست دکتر مطوف عضو هیات علمی دانشگاه شهید بهشتی گفت: این پرسش که شهرسازان چه حقی دارند که برای مردم فضایی بسازند، با دو پاسخ مواجه شده است که اولی به دلیل تخصص و دومی به دلیل نمایندگی مردم و از طریق ساز و کار‌های نمایندگی این حق را برای آن ها قایل می‌شود. وی با اشاره به اینکه شهر‌سازی در ایران اولین بار از سوی معماران و با نگاه مهندسی آغاز شد گفت: این تخصص به معماران اجازه می‌داد که آزدانه فکر کنند، اجتهاد کنند و تصمیم بگیرند. وی افزود: در معماری اگر طراحی آرمان گرایانه داده می‌شد، از آنجایی که سازنده آن خود معمار بود، امکان ساخت و تحقق آن وجود داشت، در حالی که شهر را مردم می‌سازند و فرآیند ساخت آن متفاوت است. دکتر مطوف که در ادامه دومین گارگاه بررسی و نقد طرح جامع تهران در دفتر مطالعات ایسنا سخن می‌گفت، افزود: البته در مقطعی در ایران دولت همچون میدان نقش جهان و چهارباغ شهر را ساخته است، اما در دوران معاصر زمانی که معماران وارد شهر شدند و خواستند همان الگوی چهار باغ اصفهان را به گونه‌ای آمرانه ایجاد کنند، به دلیل آن‌که مردم آن را پس زدند موفق نشدند. وی افزود: خیابان 15 متری نقدی در خرمشهر را با همین رویکرد خواستند 60 متری کنند و به تعبیر استاد حبیبی خواستند شابلن چهارباغ را بدون در نظر گرفتن مجموعه‌ای از مسایل اقلیمی، فرهنگی و... به داخل شهر بچپانند، اما به رغم تخریب هزاران واحد مسکونی، طرح به نتیجه نرسید. وی گفت: در منطقه عباس آباد تهران هم تصمیم داشتند، همان شابلن چهارباغ را به زمین بگذارند و همین طور در خرمشهر، اما تا به حال موفق نشدند. دکتر مطوف گفت: در حالی که درباره خرمشهر در سطح ملی سیاستگذاری می‌شد، تصمیم گرفته شد آن را در جای دیگری بسازند، اما نه خود آن ساخته شد و نه در جای دیگری ساخته شد. وی افزود: به رغم هزینه کردن 600 میلیارد تومان در خرمشهر و طرح ایده‌های بزرگ از سوی شخصیت‌های بزرگ درباره این شهر، اما با گذشت 24 سال هنوز 40 % این شهر ساخته نشده است. عضو هیات علمی دانشگاه شهید بهشتی گفت: هنگامی که به بررسی چرایی این وضعیت می‌پردازیم به این نظریه می‌رسم که ما گرفتار مشکل تئوریکی هستیم که در تهران هم وجود دارد. وی در ادامه توضیح داد: ما درباره‌ی شهرسازی خود آرمان‌گرایانه بحث می‌کنیم، اما وقتی که نمی‌توانیم شهر آرمانی را بسازیم، اقتدارگرایانه برخورد می کنیم و به همین علت به مراکز قدرت متوسل می شویم و با قانع کردن آنها آمرانه طرح‌های خود را پیش می‌بریم. دکتر مطوف در ادامه افزود: از آنجایی که در روش و مکانیزم شهرسازی در ایران دولت کار فرماست، طرح‌های آرمان‌گرایانه در پی راضی کردن دولت هستند و دولت نیز با تبلیغات و ارایه تصویر‌های زیبا سعی می‌کند مردم را قانع کند. طرح جامع تهران، خصلتی آمرانه دارد در این طرح هیچ ساز و کاری وجود ندارد که در قالب آن مشارکت مردم به شکل واقعی صورت گرفته باشد وی با اشاره به این‌که طرح جامع تهران نیز از این قاعده مستثنا نیست تصریح کرد: طرح جامع تهران، خصلتی آمرانه دارد. در این طرح هیچ ساز و کاری وجود ندارد که در قالب آن مشارکت مردم به شکل واقعی صورت گرفته باشد. وی با بیان اینکه این طرح رابطه خود را با مردم قطع کرده است گفت چگونه و در کجا مکانیزم مشکارت مردم در این طرح تعریف شده است. طرح جامع تهران رابطه خود را با طرح‌های بالادست قطع کرده است متدولوژی طرح تهران همان متدولوژی آرمانگرایانه قدیمی است دکتر مطوف که در دومین کارگاه نقد وبررسی طرح جامع تهران در دفتر مطالعات ایسنا سخن می گفت ادامه داد: طرح جامع تهران رابطه خود را با طرح‌های بالادست نیز قطع کرده است چرا که زمانی که کارفرما را راضی می‌کند نیازی به برقراری چنین رابطه‌ای نمی‌بیند. وی با طرح این پرسش که در طرح جامع تهران، تهران پایتخت کدام کشور است؟ گفت: در این طرح پیوندی میان این طرح و طرح‌های ملی و آنچه که طرح های بالادست درباره ایران یا طرح‌های ملی گفته است وجود ندارد. دکتر مطوف متذکر شد: ممکن است در این باره حدس‌هایی در طرح زده شده باشد، اما مکانیزمی که طرح را از چنین مبنایی استخراج کند دیده نمی‌شود. وی با تاکید بر این نکته که باید توضیح داده شود که چگونه این طرح، چشم انداز 20 ساله و مشکلات تهران را دیده است، گفت: در ضوابط ملی آمایش سرزمین مصوب 4/9/83 درباره تهران در ماده یک، کاهش تمرکز و تراکم جمعیت و فعالیت در مناطق پر تراکم کشور به ویژه تهران و اصفهان دیده شده و مهار روند رو به رشد جمعیت و فعالیت در این مناطق مورد توجه قرار گرفته است. وی افزود: در بند 2 نیز تغییر نقش و عملکرد شهر تهران به عنوان مرکزی با عملکرد بین‌المللی و شهر‌های اصفهان، مشهد، تبریز، کرمانشاه و غیره با عملکرد فراملی دیده شده است. دکتر مطوف در ادامه گفت: در بند 5 ضوابط ملی آمایش سرزمین، بر استفاده از ظرفیت‌های اجتماعی، علمی و فرهنگی استان‌ها و مناطق کشور به ویژه شهر‌های تهران، شیراز و اصفهان تاکید می‌شود و در بند 13 رعایت ملاحظات امنیتی و دفاعی شهر‌هایی که بمباران شده یا در آن‌ها بمب‌ کار گذاشته شده است مورد توجه قرار گرفته است. وی با اشاره به این که در بند 15 رعایت اصول ایمنی با الگوی پدافند غیر عامل دیده شده است، گفت‌: به رغم 8 سال بمباران تهران، در این باره حتی یک کلمه در طرح جامع وجود ندارد. عضو هیات علمی دانشگاه شهید بهشتی عدم ارتباط طرح جامع تهران را با بند‌های پیش گفته در ضوابط ملی آمایش سرزمین، مورد انتقاد قرار داد و افزود: استفاده از شرایط جغرافیایی، عوارض طبیعی، پراکندگی مناسب در پهنه سرزمین، انتخاب عرصه‌های امن به لحاظ سوانح طبیعی و انتخاب مقیاس بهینه در استقرار در جمعیت در طراحی تاثیر بسیار بالایی دارد. دکتر مطوف با تاکید بر این‌که در تجربه‌ای که در باز‌سازی بعد از جنگ و بلایای طبیعی بدست آوردیم، نه تنها نتوانسته‌ایم طرح‌های مربوطه اجرا کنیم بلکه حتی نتوانستیم راهکار‌های واقعی ارایه دهیم، تصریح کرد: متدولوژی طرح تهران همان متدولوژی آرمانگرایانه قدیمی است. ادامه دارد... در این نشست مهندس جلیل حبیب اللهیان، مدیر نهاد مسوول تهیه طرح جامع و تفصیلی تهران حضور نیافت و اساتید حاضر در جلسه خواستار برگزاری نشستی با حضور مسولین این نهاد به منظور بررسی دقیق‌تر و دریافت پرسش‌های &amp; nbsp; خود در مورد طرح جامع تهران شدند. به گزارش خبرنگار خبرگزاری دانشجویان ایران، (ایسنا)، دکتر پورموسوی &amp; nbsp; مشاور شهردار تهران در امور توسعه و مطالعات شهری و رییس کمیته علمی بررسی طرح جامع تهران در شهرداری تهران، با حضور در جمع اساتید شرکت کننده در سومین کارگاه نقد و بررسی این طرح در دفتر مطالعات &amp; nbsp; ایسنا، با اشاره به این‌که نقدهای علمی اساتید مورد &amp; nbsp; مطالعه و بررسی شهردار تهران قرار گرفته است، گفت: از منظر شهردار تهران دغدغه‌های جامعه علمی و مراکز علمی – پژوهشی ما درباره طرح جامع تهران جدی است. &amp; nbsp; با اشاره به این‌که اگر شهردار نتواند به دغدغه‌های جدی مراکز علمی پاسخ منطقی و معقول بدهد، جای ابهامات زیادی را برای مدیریت شهر باقی می‌گذارد، گفت: &amp; nbsp; این نوید را به شما می‌دهم که شهردار تهران تاکید دارند تا زمانی که این طرح مراحلی ارزیابی خود را در شورایی علمی طی نکند هرگز به عنوان کارفرما &amp; nbsp; آن را به شورای عالی شهرسازی ارسال نخواهند کرد. دکتر پورموسوی در خصوص برررسی های انجام گرفته در شورای شهر و &amp; nbsp; شورای عالی معماری و شهرسازی تصریح کرد: طرح نه به عنوان طرح خاتمه یافته از منظر شهردار تهران، بلکه در مراحل گزارش‌دهی مراحل انجام به شورای عالی شهرسازی و شورای اسلامی شهر تهران ارسال می‌شود. وی با دعوت &amp; nbsp; به همکاری اساتید در بررسی علمی و بی طرفانه این طرح، گفت &amp; nbsp;: &amp; nbsp; شهردار تهران قائل به رویکردی علمی &amp; nbsp; است و قاطعانه معتقد است &amp; nbsp; تا زمانی که اجماع علمی برای تایید این طرح به وجود نیاید مسوولیت آن را نخواهند پذیرفت. وی تاکید کرد: &amp; nbsp; این موضع قاطع ایشان است و مسوولیت آن را هم می‌پذیرد. دکتر پورموسوی &amp; nbsp; ادامه داد: البته همه‌ی ما قبول داریم که هیچ طرحی نمی‌تواند 100% تامین‌کننده اهداف باشد‎‎؛ اما متفق‌القول هستیم که باید تامین‌کننده درصد بالایی از نظرات کارشناسان و ذی‌نفعان طرح باشد. وی در پاسخ به این انتقاد اساتید حاضر در کارگاه بررسی و نقد طرح جامع تهران &amp; nbsp; که منطق مهندس حبیب‌اللهیان، مبنی بر این‌که داشتن سندی با انبوه اشکال، بهتر از نداشتن آن است؛ نباید توجیهی برای نادیده گرفتن ایرادات این طرح واقع شود، گفت: البته ما معتقدیم که طرح باید باشد اما به «هر قیمتی» را قبول نداریم، معتقدیم طرح باید باشد اما منطقی، علمی و عاقلانه! مسوول کمیته علمی ارزیابی &amp; nbsp; با تاکید بر &amp; nbsp; مشی &amp; nbsp; بی‌طرفانه و علمی این &amp; nbsp; کیمته گفت: این قول را از طرف آقای شهردار به شما می‌دهم که ما راهکار جدی و اجرایی برای محک علمی این طرح داریم و شهردار تهران معتقد است تایید این طرح تا زمانی که &amp; nbsp; در معرض قضاوت کارشناسان، ذی‌نفعان و مردم قرار نگرفته است، &amp; nbsp; درست نیست. مشاور شهردار تهران در امور توسعه و مطالعات شهری با اشاره به بحث‌هایی که پیش از این در کارگاه‌های بررسی و نقد طرح جامع تهران صورت گرفته است، گفت: همه بحث هایی که تا &amp; nbsp; کنون مطرح شده است، بحث هایی منطقی و معقول هستند، بحث دراهداف،، بحث در متدولوژی و روش، به ویژه &amp; nbsp; معتقدم که در این طرح روش تجزیه تحلیل کاملا مبهم است، روش تجزیه و تحلیلی &amp; nbsp; که قاعدتاً &amp; nbsp; باید خروجی &amp; nbsp; مطالعات طرح جامع &amp; nbsp; بر مبنای آن استوار باشد‏، تعریف نشده است. وی افزود: همه‌ی همکاران دانشگاهی ما می‌خواهند این طرح شفاف و روشن از منافع مردم دفاع کند و در راستای اعتلای کشور باشد. وی متذکر شد: هنگامی که از ما سوال می‌شود آیا این طرح در شان جمهوری اسلامی ایران و کشوری که این همه متخصص دارد است؟ نباید ناراحت بشویم؛ بلکه باید برای آن دلیل بیاوریم. وی تاکید کرد: مدیریت فعلی تهران معتقد است که ما باید شانیت این کار را رعایت کنیم و با احترام به همه‌ی کارشناسان به بررسی آن بپردازیم، اما واقعا جبهه‌بندی و دوگانگی‌ای وجود ندارد، ما در کنار دوست عزیزمان آقای مهندس حبیب‌اللهیان باید به بحث علمی بپردازیم &amp; nbsp; و این مردم هستند که باید قضاوت کنند. وی که بر &amp; nbsp; پایبندی به بی‌طرفی و علمی بودن &amp; nbsp; ارزیابی &amp; nbsp; طرح جامع تهران تاکید می‌کرد، ارزیابی علمی و دوستانه این طرح را به مثابه &amp; nbsp; یک فرصت برای نهاد تهیه کننده طرح جامع تلقی کرد. &amp; nbsp; &amp; nbsp; گفتنی است شهردار تهران پیش از این در مقاله ای که در آخرین جلسه گزارش نهایی طرح جامع تهران‏، با حضور &amp; nbsp; وزیر مسکن و رییس نهاد تهیه کننده طرح جامع و تفصیلی تهران &amp; nbsp; ارائه کرد‏، برخی از وجوه مطالعات طرح جامع از جمله هم زمانی تهیه چشم‌اندازشهر‏، طرح تفصیلی و طرح جامع را مورد نقد و پرسش قرار داد. در ادامه کارگاه نقد و بررسی طرح جامع تهران در دفتر مطالعات ایسنا، اساتید &amp; nbsp; دانشگاه با اعتراض به عدم انتشار گزارش نهایی طرح جامع تهران، تهیه و تصویب محرمانه طرح جامع تهران را &amp; nbsp; مضر به حال شهروندان و &amp; nbsp; بدترین رویکرد برای تصویب یک طرح تاثیرگذار در زندگی مردم عنوان کردند. دکتر منصوری با &amp; nbsp; اشاره به این‌که &amp; nbsp; همه دنیا، مشارکتی کردن تهیه برنامه‌های شهری را سرلوحه کار خود قرار داده‌اند گفت: نهاد تهیه ‌کننده طرح جامع تهران در یک برنامه‌ریزی حساب شده، سعی می‌کند؛ &amp; nbsp; هرچه محرمانه‌تر و پنهانی‌تر این کار صورت گیرد. &amp; nbsp; وی افزود: طرح جامعی که اساتید دانشگاه، شهرسازان و کسانی که حرفه و دغدغه‌شان شهر است، از آن اطلاعی ندارند؛ مردم بیچاره کی می‌توانند درباره‌ آن نظر دهند و کدام یک از کارشناسان رده میانی که در شوراهای مختلف ارزیابی این طرح شرکت می‌کنند‏، جرات دارند به طرحی که توانسته خود را از چشم همه پنهان نگه دارد، طرح اشکال کنند؟ &amp; nbsp; دکتر منصوری ادامه داد: در آخرین جلسه‌ گزارش نهایی طرح که تنها جلسه‌ تشریح علنی طرح بود، اعلام کردند جلسه دیگری برای پاسخ به این سوالات گذاشته می‌شود؛ اما این کار هم انجام نشد و اکنون طرح به صورت چراغ خاموش در کمیته فنی شورای عالی شهرسازی و کمیته برنامه‌ریزی استان در دستور کار قرار داده شده و با رایزنی‌های گوناگون ارزیابی می‌شود. دکتر پور موسوی مشاور شهردار تهران در امور توسعه شهری، در پاسخ &amp; nbsp; اعلام کرد به &amp; nbsp; مهندس جلیل حبیب‌اللهیان، مدیر نهاد تهیه کننده طرح جامع تهران پیشنهاد داده است که خروجی طرح را به طور کامل در &amp; nbsp; یک سایت &amp; nbsp; ارائه کند. وی با تاکید بر این‌که دلیلی ندارد که ما پنهان‌کاری کنیم، متذکر شد: &amp; nbsp; نباید آنچه که برای مردم تهیه شده است را پنهان کنیم. در ادامه این نشست دکتر مطوف عضو هیات علمی دانشکده معماری و شهرسازی دانشگاه شهید بهشتی‌ با &amp; nbsp; اعلام این‌که من از تلاش‌های انجام گرفته در شهرداری تهران اطلاع‌ دارم، گفت: اما تهیه‌کننده طرح به نحوی در رسانه‌ها اطلاع‌رسانی می‌کند که گویا این کمیته علمی در شهرداری تهران وجود ندارد و طرح به سرعت در حال تصویب است. دکتر منصوری نیز در ادامه افزود: وزیر مسکن &amp; nbsp; نیز در مصاحبه‌ای اعلام کردند که آبان‌ماه بررسی طرح به اتمام می‌رسد. دکتر پورموسوی، مشاور شهردار تهران در امور توسعه شهری در پاسخ تصریح کرد: آقای وزیر بر مبنای گزارش وضع موجود آقایان اظهار نظر می‌کنند. وی افزود: &amp; nbsp; ما خدمت آقای وزیر عرض کردیم که تا زمانی که ارزیابی‌های کارشناسانه لازم در مورد نتایج طرح به عمل نیاید، تصویب آن منطقی نیست. در ادامه این نشست دکتر منصوری با اشاره به این‌که &amp; nbsp; پیشنهاد ارایه کلیه دستاوردهای طرح روی یک سایت اینترنتی، در واقع تیر خلاصی است به هر نوع رویکرد پنهان‌کارانه، گفت: تصمیم شهردار انصافا جای تقدیر دارد و باید به این همت و عزم آفرین گفت؛ اما این رویکرد آفتی دارد؛ آفت مورد نظر سیاست دفع‌الوقت است! &amp; nbsp; وی توضیح داد: با توجه به شرایط اجتماعی ما، بحران‌هایی که پی در پی می‌رسد، تحولات سیاسی، مدیریتی و اضطرار هایی که در اثر آنها تصویب هر طرحی مسامحه روبرو می‌شود، باید برای این کار یک ضرب‌العجل گذاشته شود. عضو هیات علمی دانشگاه تهران، &amp; nbsp; تصریح کرد: هیچ یک از نوشته‌ها و اسناد این طرح محرمانه نیست. &amp; nbsp; کسانی که این اسناد را تهیه کرده‌اند هیچ یک دستگاه محرمانه نبودند و اتفاقا افرادی نیستند که اطلاعات محرمانه نزد آنها باشد. &amp; nbsp; دکتر منصوری متذکر شد: اگر مشاوران در این زمینه مطلبی می‌دانند طبیعتا همه دانشگاهیان ما هم می‌توانند بدانند. وی افزود: &amp; nbsp; هر اندازه خواهش کردیم که 90 صفحه پاورپوینت ارائه داده شده در &amp; nbsp; تنها جلسه گزارش نهایی طرح جامع تهران را به ما بدهند فایده‌ای نداشت. وی با اشاره به این که میان کلاهبرداری و بدقولی تنها یک زمان، فاصله است، گفت: اگر آقایان بگویند دو ماه، سه‌ماه، چهارماه دیگر نتایج این مطالعه را منتشر می‌کنیم و مرتبآَ آن را به تاخیر بیاندازند، مشخص نیست در آن زمان آقای قالیباف در این مسولیت باشند یا آن که اضطراری در تهران پیدا می‌شود که مدیران تصمیم‌ می‌گیرند یک سند ولو صوری در تهران تصویب کنند. دکتر منصوری ادامه داد: بنابراین اگر به عزم آقای قالیباف یک قید زمانی نیز افزوده شود که تا تاریخ مشخصی نتایج طرح در اختیار مردم قرار گیرد؛ این عزم معنایی بسیار جدی پیدا می‌کند. &amp; nbsp; دکتر منصوری که در سومین کارگاه بررسی و نقد طرح جامع تهران در ایسنا سخن می‌گفت، &amp; nbsp; با &amp; nbsp; بیان این که طرح جامع تهران ناظر به هیچ هدف روشن و تعریف شده‌ای نیست، گفت: &amp; nbsp; ادبیاتی که تحت عنوان اهداف کلان، در پاورپوینت‌ها ارائه شده است، همه در انتهای کار تنظیم شده &amp; nbsp; و &amp; nbsp; در واقع ابتدا طرح تهیه شد و برنامه‌های خود را ارائه کرد و پس از آن اهداف تعیین شد. &amp; nbsp; وی افزود: گفته می‌شود در بخش سکونت، جمعیت تهران باید ثابت باشد؛ به دلیل آن که در طرح مجموعه شهری تهران، جمعیت باید ثابت باشد؛ این در حالی است که طرح مجموعه شهری تهران، هیچ‌ پایگاه قانونی ندارد. در بخش مسکن یک‌باره مطرح می‌شود که مساحت مسکن تهران ثابت و تراکم هم در همه جاها در حد120% ثابت می‌ماند؟ غیر از «برخی از جاها» که برای آن متر و میزان و عدد و رقمی مطرح نمی‌شود و &amp; nbsp; شرایط و محدوده‌های آنچه که به عنوان «برخی جاها»، مورد نظر است، شناور است. دکتر منصوری ادامه داد: این طرح می‌گوید نزدیک به 20 درصد خانوارهای تهرانی فاقد مسکن هستند و ما بحران قیمت مسکن در تهران را داریم سهم مسکن اکنون در سبد هزینه‌های خانوار تهرانی نزدیک به 100 درصد است؛ &amp; nbsp; در حالی که این سهم، باید 20 تا 30 درصد باشد. اما آیا طرح جامع این موضوع را یک مساله می‌بیند؟ در این صورت چه راه حلی را برای آن ارایه می‌دهد؟ وی تصریح کرد: اگر این طرح بخواهد اجرا شود، عملاً 20 درصد خانوارهای تهرانی باید به دلیل آن‌که طرح جامع، توسعه مسکن را متوقف کرده از آن کوچ کنند چرا که اساسا مسکنی برای سکونت آن‌ها وجود نخواهد داشت، این که این امر مبتنی بر کدام سیاست توسعه‌ای و راهبرد بالادستی است؟ مشخص نیست. &amp; nbsp; به تعبیر دیگر مقدمات و متدولوژی تدوین محتوای طرح مفقود است. وی ادامه داد: تبعات فریزکردن ساخت مسکن در چنین شرایطی چیست؟ آیا این تبعات مطالعه شده است؟ آیا غیر از این است که افزایش 40 درصدی قیمت مسکن در سال جاری حاصل چنین سیاست‌هایی است؟ طرح جامع در کجای خود &amp; nbsp; زلزله را را به عنوان خطرناک‌ترین جدی‌ترین تهدید تهران &amp; nbsp; دیده است که بر اساس آن بازسازی بافت فرسوده تهران را در یک برنامه 10، 15 یا 20 ساله پیش‌بینی کند؟ دکتر منصوری &amp; nbsp; افزود: باید توضیح دهم دورنمای اقداماتی که ما امروز برای حل مشکل بافت‌های فرسوده انجام می‌دهیم 200 سال است، &amp; nbsp; چرا که طرح بالادستی که زمینه‌های قانونی الزام سایر دستگاه‌ها را به مشارکت در نوسازی بافت‌های فرسوده فراهم کند، پرداختن به این موضوع را فراموش کرده است و &amp; nbsp; تنها در انتهای طرح، بحثی تحت عنوان اراضی ذخیره نوسازی مطرح شده ‌است که اگر جمع آن‌ها را در نظر بگیریم، &amp; nbsp; جمعیت بسیار ناچیزی می‌توانند در آن استقرار یابند، این در حالی است که از سه میلیون نفر &amp; nbsp; جمعیت در این زمینه سخن &amp; nbsp; گفته می‌شود! عضو هیات علمی دانشگاه تهران در ادامه تصریح کرد: &amp; nbsp; اهدافی که طرح جامع خود را به آن‌ها متعهد دیده است، اهدافی خیالی، غیر واقعی و گزینشی است. در ادامه سومین کارگاه بررسی و نقد طرح جامع تهران در دفتر مطالعات ایسنا، دکتر براتی عضو هیات علمی دانشکده بین‌المللی امام خمینی، با بیان این‌که هر اتفاقی که در تهران به وقوع بپیوندد، به مثابه یک موج تمام مملکت را فرا خواهد گرفت، گفت: &amp; nbsp; بر این اساس ما درباره موضوعی ملی ونه محلی سخن می‌گوییم. وی با اشاره به این‌که برخی از مسائل علمی که از گذر قانون عبور می‌کنند، تبدیل به مفاهیمی دگم می‌شوند، افزود: &amp; nbsp; این موضوع به خوبی نشان می‌دهد که تحول و نظریه پردازی در شهرسازی ما جایگاهی ندارد &amp; nbsp; و مفاهیم گنگ و مبهم است. وی افزود: در شرایطی که ادعا این بود که قرار است روش‌های‌جدیدی در تهیه طرح به کار‌گرفته شود، &amp; nbsp; شهر تهران مسئله یابی شود &amp; nbsp; و یک شهر تخت دیده نشود‌، متاسفانه در انتهای کار انحرافی تاریخی پیش آمد که اجازه نداد مطالعه‌ای که قرار بود بر اساس آن مسائل تهران با روش‌های مختلف دریافت، دسته بندی، طبقه بندی و اولویت بندی می‌شوند، انجام پذیرد؛ اگر چه این موضوع نیز کافی نبود و به تعبیر آقای دکتر منصوری ما باید مشخص کنیم که اساساً جمهوری اسلامی پایتخت خود را چگونه تعریف می‌کند دکتر براتی &amp; nbsp; در ادامه گفت: طرح جامع‌، در واقع خصلتی ضد برنامه‌ای دارد &amp; nbsp; چرا که این طرح وضعیت مشکلات فعلی تهران را تثبیت می‌کند. عضو هیات علمی دانشکده معماری و شهرسازی دانشگاه بین‌المللی امام خمینی تصریح کرد: &amp; nbsp; اگر قرار است که دوگانگی و دوقطبی بودن شهر تهران، اختلاف تراکم بسیار شدید جنوب و شمال، جمعیت و مسائل اجتماعی آن و مسائلی از این دست تثبیت شوند، &amp; nbsp; جای این سووال پیش می‌آید که اساسا چه دلیلی برای تهیه این طرح وجود دارد؟ دکتر براتی &amp; nbsp; با اشاره به بازدیدی علمی از پاریس گفت: &amp; nbsp; در &amp; nbsp; پاریس &amp; nbsp; جدایی طبقات را به ضرر جامعه تلقی می‌کردند و بر‌این اساس آن‌ها مجموعه‌ای می ساختند که بخشی از آن کاملاً‌خصوصی بود، بخشی دیگر سوبسیددار و بخشی از آن به کلی در مالکیت شهرداری قرار داشت. این درحالی است طراحی همه آن‌ها یکسان بود. و ی گفت: بی آن‌که خواسته باشم این الگو را تایید کنم، از این طرح می توانیم به این نتیجه برسیم که آن‌ها برای حل مشکلات اجتماعی خود راه حل‌هایی را جستجو می‌کنند. وی تاکید کرد: &amp; nbsp; &amp; nbsp; &amp; nbsp; بنابراین حداقل مسوولیت ما این بود که مشکلات شهر را بشناسیم و سعی کنیم از طریق برنامه ریزی کالبدی آن را تخفیف دهیم. در حالی که این کار نیز انجام نگرفت. وی افزود: همه ما می دانیم که آلودگی، ترافیک و خطرپذیری زلزله در تهران از جمله مهمترین مشکلات آن است، این در حالی است که طرح جامع اساسا به این مشکلات بی‌توجه است و همه این مشکلات را هم‌تراز و تخت می‌گیرد و تقریباً همان روندهای گذشته را در پیش می‌گیرد. دکتر براتی با اشاره به این‌که &amp; nbsp; در مطالعات گام اول مشخص کردیم که یکی از مهمترین مشکلات شهر تهران بلکه عامل مهم وضعیت کنونی آن، مشکلات مالی و مدیریتی آن است، گفت: چگونه طرح، قبل از آن‌که مشکلات مدیریتی و مالی را حل کند فروش تراکم را ممنوع می کند. وی ادامه داد: &amp; nbsp; موسسه اپور (آتلیه شهرسازی پاریس) همه آن‌چه که امروز به عنوان نقد های علمی و تخصصی این طرح مطرح می‌شود را به عنوان ایرادات این طرح اعلام کرد. وی &amp; nbsp; افزود: اپور از تهیه کنندگان طرح می‌پرسید که برنامه‌ریزی مسکن در طرح شما کجاست؟ و اگر بخش عظیمی از طرح شهر عظیمی مثل تهران را برنامه ریزی مسکن به خود اختصاص ندهد به چه دردی می‌خورد؟ آن‌ها می گفتند که شما علاوه بر برنامه‌ریزی مسکن، برنامه‌ریزی محیط زیست نیز ندارید، به سیمای شهر نیز نپرداخته‌اید. دکتر براتی ادامه داد: به محض ترجمه گزارش اپور، به یکباره این موسسه بایکوت شد. اما اگر اپور این طرح را قبول ندارد، دانشگاه نیز آن را قبول ندارد. مدیران شهرداری و مردم هم قبول ندارند، پس برای چه کسی تهیه می‌شود؟ وقتی که از آن‌ها می‌خواستیم حداقل با مدیران شهرداری رایزنی کنند، می‌گفتند تخصص مدیران شهرداری این موضوع نیست، دو ماه دیگر هم تغییر می‌کنند. من می‌گفتم شما هم تغییر می‌کنید، دولت هم تغییر می‌کند. شرایط هم در حال تغییر است، اما به هر حال آن‌ها کسانی هستند که با مسائل شهر درگیر هستند و اگر آن‌ها نمی‌فهمند و محرم محسوب نمی‌شوند، پس آیا در نظر گرفته ایم که از جمله همین افراد در آینده چگونه می‌خواهند آن را اجرا کنند. ما 50 سال است که تجربه می‌کنیم مردم و مسوولین با زور و اجبار طرح را اجرا نمی‌کنند. ادامه دارد... 
 همایش بین‌المللی «گفت‌وگوی اسلام و هندوئیسم» با حضور جمعی از فرهیختگان مسلمان و هندو و رایزن فرهنگی ایران در دهلی نو برگزار شد. به گزارش گروه دریافت خبر خبرگزاری دانشجویان ایران (ایسنا)، مسئول خانه فرهنگ جمهوری اسلامی ایران در دهلی نو در این همایش اظهار داشت: «در زمینه مباحثات گفت و گوی بینا دینی، نوعی رویکرد اروپا محور رواج دارد که عقیده دارد گفت و گوی بینادینی محصول تفکر نوین و اندیشه مدرن است. این رویکرد، پلورالیسم مذهبی را بر بنیاد نسبی بودن دانش بشری استوار می‌سازد؛ زیرا، بشر در دوران قدیم به علت محدودیت دانش و غرور نابجای خود، تصور داشت که حقیقت را به طور انحصاری در اختیار خود دارد و این به ناشکیبایی دینی می‌انجامید. اما در دوران جدید، بشر به این نکته پی برده است که با توجه به محدودیت دانش خود، نمی‌تواند حقیقت را به طور کامل درک کند و با اذعان به نسبیت حقیقت، در می‌یابد که هر دینی شعاعی از خورشید حقیقت را در خود دارد و در نتیجه، گفت و گوی بینادینی مفهوم می‌یابد.» وی در بخش دیگری از سخنان خود افزود: «این رویکرد غالب در گفت و گوی بنیادینی با واقعیت‌های تاریخی انطباق ندارد. زیرا، چند قرن قبل از ظهور اندیشه مدرن، گفت و گوی بنیادینی در سرزمین هند شکل گرفته و در دوران اکبر پادشاه گورکانی، تجربه‌های ارزشمندی در این زمینه ارائه شده بود. البته چون این اقدام نخستین تجربه در باب گفت و گوی بینادینی بود کاستی‌ها و آسیب‌هایی داشت و باید جنبه‌های مثبت و منفی آن مورد ارزیابی قرار گیرد.» سپس پیام دکتر سید محمد خاتمی، رئیس جمهور پیشین ایران و رییس موسه بین‌المللی گفت‌وگوی فرهنگ‌ها و تمدن‌ها برای حاضران در جلسه قرائت شد. دراین پیام ضمن خوشامدگویی به شرکت کنندگان در همایش آمده است: برپایی همایش «گفت و گوی اسلام و هندوئیسم» و تمهید زمینه تعاطی آرای جمعی از فرهیختگان و صاحب نظران مسلمان و هندو در این باره، در کشور عزیز هندوستان ـ این مهد کهن معرفت و معنویت ـ اقدامی ارزنده و درخور سپاس است. حقیقت و گوهر همه ادیان الهی یکی بیش نیست، که همان عبودیت حق است و هدف و غایت آنها نیز همانا برقراری صلح و عدالت در جوامع بشری و نهایتاً نجات و رستگاری آحاد انسانهاست. در جهان پر آشوب امروز، هیچ کوششی همچون گفت و گوهای منطقی و مستمّرِ صاحب نظران و صاحبدلان از ادیان و مذاهب مختلف نمی‌تواند در دستیبابی به تفاهم و همدلی و رفع کینه‌ها و کدورت‌های برخاسته از نادانی و تعصّب موثر باشد. اینجانب از رایزنی فرهنگی جمهوری اسلامی ایران در هندوستان، برای اقدام به برگزاری این همایش ارجمند سپاسگزارم و توفیق برگزار کنندگان و شرکت کنندگان محترم را در رسیدن به اهداف عالی آن آرزومندم.» دکتر ظفرمحمود، رئیس «ائتلاف بنیادینی به منظور صلح» نیز طی سخنرانی خود به منظور تاکید بر تفاهم ذاتی میان ادیان توحیدی به ویژه اسلام و هندوئیسم به قسمت هایی از متون مقدس هندویی که به نظر وی، در آن از پیامبر اسلام (ص) و خانه کعبه نام برده شده است، اشاره کرد. سپس پروفسور راما کریشنا رائو رئیس «شورای تحقیقات فلسفی هند» به عنوان مهمان افتخاری جلسه افتتاحیه به سخنرانی پرداخت. او در قسمتی از سخنرانی خود با توجه وضعیت دردناک کنونی جامعه بشری، اظهار داشت: «در دیدگاه صوفیان، خدا منبع و مظهر واقعیت است که به شکل های مختلف خود را به نمایش گذاشته است. این چیزی است که هندوئیسم هم به آن اعتقاد دارد. ما در حال حاضر نیاز به آن داریم که دوباره مذاهب را گردهم آورده و بار دیگر عقاید خود را وحدت بخشیم و با نیروی عشق از محدوده منیّت فراتر رفته و با انسانهای دیگر رابطه ای صمیمانه برقرار کنیم.» سپس مرتضی شفیعی شکیب، رایزن فرهنگی کشورمان به عنوان رئیس جلسه افتتاحیه به ارائه سخنرانی خود پرداخت. مقاله های ارائه شده در همایش، پس از ترجمه از سوی رایزنی فرهنگی جمهوری اسلامی ایران در دهلی نو انتشار می یابد و در دسترس علاقه مندان قرار خواهد گرفت. ﻿ نخستین جلسه‌ی نشست‌های گفت‌وگوی ادیان، فرهنگ‌ها و تمدن‌ها با حضور «اسقف رمزی گرمو» اسقف اعظم کلیسای آشوری کلدانی کاتولیک در ایران، «دکتر مصطفی محقق‌داماد» استاد حوزه و دانشگاه و پژوهشگر، «مهندس پدرام سروش‌پور» از موبدان زرتشتی و «مهندس آرش آبایی» از نمایندگان دینی کلیمیان در خبرگزاری دانشجویان ایران (ایسنا) برگزار شد. به گزارش خبرنگار &amp; nbsp; خبرگزاری دانشجویان ایران (ایسنا) در ابتدای این میزگرد، اسقف «رمزی گرمو» با تشکر از برگزاری چنین جلسه‌ای درمورد ضرورت گفت‌وگوی ادیان اظهار داشت: موضوع چنین جلسه‌ای بسیار مهم است و این بدان دلیل است که دین از قدیمی‌ترین پدیده‌های بشری است. وی گفت: انسان‌ها از بدو پیدایش همواره در مورد زندگی، این‌که از کجا آمده‌اند، حقیقت مرگ و پس از آن و از این قبیل امور، سوالاتی کرده‌اند که این سوالات کاشف از آن است که انسان‌ها به دنبال هدف و مقصدی معین هستند که البته دین به آنان پاسخ گفته است. رمزی گرمو گفت: دین از جمله اموری است که از زندگی انسان تفکیک‌ناپذیر است حتی اگر امروزه کسانی در ظاهر می‌گویند ما به دینی اعتقاد نداریم در عین‌حال به امری وابسته هستند و حس دینی خود را به نحوی ارضا می‌کنند. بین ادیان اشتراکات فراوانی وجود دارد مشکل امروز جهان، مشکل معنوی است وی با اشاره به تعامل میان ادیان آسمانی خاطرنشان کرد: خوشبختانه بین ادیان اشتراکات فراوانی وجود دارد و بنابراین پیروان ادیان وظیفه دارند چنین مشترکاتی را بشناسند و از آن در راه خدمت به بشریت که تشنه معنویت است، استفاده کنند. گرمو ادامه داد: مشکل اول جهان ما هیچ‌کدام از گزینه‌های سیاسی، اقتصادی، اجتماعی و فرهنگی نیستند بلکه مشکل امروز جهان، مشکل معنوی است. هرجا که معنویت در زندگی حاکم نباشد، تمامی مشکلات ایجاد می‌شود. وی با اشاره به این‌که هر یک از ادیان آسمانی دارای ارزش‌های فاخر معنوی است، اضافه کرد: خوب است از این ارزش‌ها جهت پر کردن خلا امروز جهان که در اقصی نقاط آن که خلا  معنوی است، استفاده کنیم. اسقف اعظم کلیسای آشوری کلدانی کاتولیک در ایران افزود: به نظر می‌رسد گفت‌وگوی ادیان زمانی به ثمر خواهد نشست که اختلافات ادیان را شناخته و حرمت آن را نگه داریم. یکی از موانع بزرگ شروع گفت‌وگو، نگاه توهین‌آمیز و تحقیرآلود به ادیان دیگران است رمزی گرمو گفت: امروز یکی از موانع بزرگ برای شروع گفت‌وگو و به ثمر نشستن آن، نگاه توهین‌آمیز و تحقیرآلود به ادیان دیگران است و تا زمانی که چنین دیدگاهی زدوده نشود امیدی برای پیشرفت یا تحقق گفت‌وگو نخواهد بود. وی، گفت‌وگوی دینی را از آن جهت که با اعتقادات و عمق وجدان انسانی سر و کار دارد، ‌ حساس توصیف کرد و گفت: هدف گفت‌وگو نباید باطل کردن معتقدات طرف مقابل باشد بلکه ورود در وادی گفت‌وگو باید برای شناخت بهتر یکدیگر و درک و احترام متقابل صورت گیرد. در ادامه‌ی میزگرد ایسنا درباره‌ی ملزومات گفت‌وگوی ادیان، فرهنگ‌ها و تمدن‌ها، موبد پدرام سروش‌پور، از موبدان زرتشتی به ضرورت بحث گفت‌وگوی میان ادیان پرداخت و اظهار داشت: امروزه چنین بحثی از نیازهای مهم است و اگرچه دیر به این بحث پرداخته‌ایم اما هر زمان بدان بپردازیم، ارزش دارد. موضوع مشخص، این است که تمامی ادیان الهی دارای سه بعد حقیقت، شریعت و طریقت هستند و این سه، مشترک میان تمام ادیان است. موبد سروش‌پور در تشریح هر یک از ابعاد سه گانه‌ ابراز داشت: بعد حقیقت یک دین، بعد ماورایی آن و غایتی است که از دین معرفی شده است که پیامبران اولین کسانی بودند که این امر را دریافتند، خصوصیت این بعد، آن است که نه اکتسابی است و نه هیچ‌کس آن را می‌تواند به دیگری انتقال دهد. وی ادامه داد: بعد طریقت برون‌مایه‌های فکری و پایه‌های دین تعریف شده است که توسط پیامبران به طور خالص ارائه شده است. بعد شریعت نیز بعد جامعه شناختی دین است که به مروز زمان و تحت تحولات جامعه، تاثیر می‌پذیرد. طریقت ادیان ثابت است ولی شریعت با مردم سر و کار داشته و پویایی ذات آن است. حقیقت و جوهره‌ی تمامی ادیان یکی هستند مشترکات ادیان آن‌قدر زیاد است که می‌توانیم با بزرگ کردن آن، حرکتی مناسب در جهت صلح داشته باشیم سروش‌پور، موفقیت بحث در گفت‌وگوی ادیان را مستلزم پرداختن جداگانه به هر یک از این سه بعد دانست و گفت: قریب به یقین می‌رود که حقیقت و جوهره‌ی تمامی ادیان یکی هستند و به یک نقطه می‌رسند زیرا مقوله‌های توحید و نبوت و معاد امر مشترک میان تمام ادیان است. وی گفت: به نظر می‌آید مشترکات ادیان آن‌قدر زیاد است که ما می‌توانیم آن را بزرگ کرده و بدون این‌که بخواهیم اختلافات ادیان را پررنگ کنیم، حرکت مناسب در جهت صلح و منفعت داشته باشیم. سروش‌پور در تشریح خصوصیات دین زرتشت ‌گفت: ما مساله‌ای به نام «اشا = راستی» در دینمان داریم که متبلورکننده برون‌مایه فکری زرتشت است و بر این اساس باورمان این است که هر انسان سربازی برای اهورا مزدا در جهت گسترانیدن نیکی بر روی زمین و محو بدی‌ها خلق شده است. البته نابود کردن بدی مدنظر نیست بلکه باید نیکی‌ها چنان گسترانیده شوند که بدی‌ها به‌خودی خود محو شوند. وی تصریح کرد: خدایی که زرتشت تعریف می‌کند «اهورا مزدا» نام دارد؛ اهورا به معنی هستی‌بخش و مزدا به معنی دانای بزرگ. نماد اهورایی خداوند در روی زمین «اشا» و نماد مزدایی خدا «وهومن» است یعنی اندیشه نیکی که در وجود هر انسان به ودیعت گذاشته شده است. پس انسان موظف است با اندیشه خود راه «اشا» را پیدا کرده و در جهت آن حرکت کند و این هدف زندگی انسان بر روی زمین است. سروش‌پور خاطرنشان کرد: ما در نیایش‌های خود می‌گوییم «همازوربیم همازورهما اشوبیم یعنی با یکدیگر هم‌زور باشیم، یگانه باشیم با تمام اشوهای جهان» که در چنین نیایش‌هایی هرگز نامی از ایرانی و زرتشتی نبرده‌ایم بلکه انسانیت انسان فارغ از هر دین مدنظر بوده است. وی، با اشاره به «اوستا» کتاب مقدس زرتشتیان به ایسنا گفت: این کتاب بعدها از روی «گات‌ها» شکل گرفته و بعد شریعت ما را تشکیل داده است. در طول تاریخ ایران در مرکز تهاجم تمام تمدن‌ها قرار داشته ولی زرتشتیان با فرهنگ خود همه آنها را تحت تاثیر قرار داده‌اند. ماهیت اختلافات و تنش‌های دینی در گذشته و حال متفاوت است گفت‌وگو میان ادیان به لحاظ انطباق فضاهای دین سنتی با واقعیات امروزی و درک ماهیت تنش‌ها ضرورت دارد در ادامه‌ی این میزگرد مهندس «آرش آبایی» از نمایندگان دینی کلیمیان اظهار داشت: ما قبل از این‌که در مورد ضرورت گفت‌وگوی ادیان بحث کنیم، باید بررسی کنیم و ببینیم که چرا امروزه به این فکر افتاده‌ایم؟ وی گفت: تا چندی پیش متولیان و عالمان دینی اکثر امور و روند تحولات جامعه را در دست داشتند ولی با روند نزدیک به جهانی‌شدن و به‌خصوص دوران روشن‌گری که در شرق دیرتر از غرب اتفاق افتاد، انسان‌ها متوجه شدند برخی عالمان سنتی یک نوع تقدس پیامبرگونه پیدا کرده و بر این جهت اشتباه آنان حقیقت فرض شده و در نتیجه جامعه عقب نگه داشته شده است. به طور کلی در فضای دین و علم دو روند مخالف یکدیگر مشاهده می‌شود: در علم، هر چه جلوتر می رویم، ‌ نسل‌های بعدی آگاه‌تر و عالم‌تر هستند و نسبت به گذشتگان خود از کمال بیشتری برخوردارند اما در فضای دین سنتی، گذشتگان از کمال و تقدس بیشتری برخوردارند و با حرکت به سوی آینده، انسان از منابع اولیه آگاهی دینی دور می‌شود. حاصل این تفکر آن شد که هرگونه تردید در افکار و رفتار علمای دین معادل سست ایمانی تعبیر شد و چه بسیار متولیان دینی که با ورود به جهان امروز، همچنان بر روش‌ها و افکار گذشتگان که سنخیتی با فضای نوین ندارند، پای می‌فشارند. این نماینده‌ی دینی کلیمیان خاطرنشان کرد: این روند سنتی و کم‌اندیشی گذشتگان سبب شد که آیندگان گسستی میان دین و عرصه‌های اجتماعی احساس کنند و در این دو راهی، یافته‌های علمی و عقلانی خود را بر آموزه‌های دین سنتی ترجیح دهند. وی، نتیجه چنین روندی را کنار گذاشته‌شدن رهبران دینی برشمرد و گفت: با تغییر رفتارهای انسان معاصر، متولیان دینی نیز به فکر جبران عقب‌ماندگی‌های خویش افتادند و با توجه به واقعیات موجود، سعی کردند باورهای قدیمی خود را تغییر داده و به روز کنند. آبایی اضافه کرد: ماهیت اختلافات و تنش‌های دینی در گذشته و حال متفاوت است. در گذشته حاکمان و متولیان دینی درصدد افزایش پیروان و گسترش مرزهای حاکمیت دینی خود از هر طریق (حتی جنگ) بودند ولی امروزه، همان‌گونه که مرزهای کشورها توسط سازمان ملل تثبیت شده و کمتر حاکمی دیگر در فکر کشورگشایی است، افزایش تعداد پیروان یک دین خاص نیز از موضوعیت افتاده است. امروزه اختلافات دینی – به‌خصوص از ناحیه اصولگرایان افراطی – بهانه‌ای است برای کسب قدرت اجتماعی یا جبران ظلم‌های وارده بر قشرهای خاص جامعه. بنابراین گفت‌وگو میان ادیان از دو جهت ضرورت پیدا کرده است؛ اول، انطباق فضاهای دین سنتی با واقعیات و ضرورت‌های امروزی و دوم، درک ماهیت تنش‌های ناشی از اختلاف ادیان و تلاش برای کاهش آنها. از این رو لازم است متولیان دینی در این فضا وارد عرصه شوند و جایگاه مناسب خود را پیدا کنند. منشا اختلافات دینی توسط ملت‌هایی ایجاد شده که دین خود را با سنن قومی و برون‌دینی آمیخته‌اند برای سلام و آشتی میان ادیان باید آموزه‌های واقعی ادیان را معیار قرار دهیم &amp; nbsp; به گزارش خبرنگار فقه و حقوق خبرگزاری دانشجویان ایران (ایسنا)، در ادامه این میزگرد، آیت‌الله دکتر «سیدمصطفی محقق‌داماد» درباره‌ی ضرورت گفت‌وگوی میان پیروان ادیان آسمانی اظهار داشت: من معتقدم نگاه به ادیان در دو دیدگاه صورت می‌گیرد. یک دیدگاه نگاه به واقعیات دین و نگاه کلامی است یعنی این‌که این دین از کجا آمده است، پیامبرش که بوده و تعلیماتش چیست و دیدگاه دوم، نگاهی تاریخی است که این دین در چه جامعه‌ای رشد کرده و در میان چه اقوام و چه تمدنی پیشرفت کرده است. &amp; nbsp; محقق‌داماد گفت: من عقیده دارم نظام اختلاف میان ادیان در قسم دوم، شکل گرفته است و این که می‌گوییم ادیان با هم اختلاف ندارند مربوط به قسمت اول است یعنی این که ادیان، اختلاف کلامی با یکدیگر ندارند. &amp; nbsp; وی ادامه داد: عدم اختلاف کلامی میان ادیان آسمانی، ادعای قرآن مجید است که می‌گوید اساس دین اسلام، فرقی با اساس ادیان آسمانی دیگر ندارد. &amp; nbsp; محقق داماد با بیان این که اختلافات توسط ملت‌هایی ایجاد شده که دین خود را با سنن قومی و برون‌دینی آمیخته کردند، گفت: قومیت و تمدن‌های مختلف نقش موثری در ظهور اختلافات میان پیروان ادیان و حتی میان پیروان یک دین دارد. یقینا دینی که در خاورمیانه است چون آمیخته با قومیت و سنن ملت‌های منطقه است با دینی که در کشورهای دیگر وجود دارد، فرق دارد. همچنین در بعد اسلام فکر می‌کنم، اسلامی را که یک مصری معرفی می‌کند با اسلامی که شیخ طوسی که فقیهی ایرانی است مطرح می‌کند، متفاوت است و هر یک متبلورکننده‌ی فرهنگ و قرائت خاصی از دین است. &amp; nbsp; وی با بیان این که اسلام اندونزی با اسلام ایرانی و اسلام عربی متفاوت است، به نوع ورود دین به این کشورها اشاره کرد و گفت: اسلام در اندونزی با تجارت وارد شده و در فضایی صلح‌آمیز و همراه با رفاه وارد شده بنابراین طبیعی است که دیدگاه این مردم با کشورهای دیگر متفاوت است. &amp; nbsp; محقق داماد تصریح کرد: منشا تنازعات غالبا عوامل برون‌دینی است که بشر گاهی هوای نفس خود را با لباس تقدس می‌پوشاند و نوعی توجیه‌گری دینی را اختیار می‌کند که موجب بروز جنگ‌ها و درگیری‌ها می‌شود. &amp; nbsp; این استاد حوزه و دانشگاه تصریح کرد: برای سلام و آشتی میان ادیان، باید آموزه‌های واقعی ادیان را معیار قرار دهیم که گفت‌وگوی دینی نیز مقدمه آن است. &amp; nbsp; وی ابراز داشت: خداوند متعال در آیات قرآن ضمن دعوت از پیروان ادیان آسمانی برای تاکید بر مشترکات، لزوم دوری از تعصبات جاهلانه را مورد تاکید قرار می‌دهد و می‌فرماید جوهر اصلی دین را که عشق به خداست، زنده کنید. &amp; nbsp; در ادامه‌ی میزگرد، حاضران به بررسی عوامل تشدید اختلافات و نحوه‌ی مواجهه با آن پرداختند. مشکلات ما از خود دین نیست؛ مشکلات از کسانی است که ادعای تدین می‌کنند متاسفانه همواره کسانی بوده‌اند که از دین به عنوان یک ابزار برای رسیدن به اهداف دنیوی بهره جسته‌اند به گزارش خبرنگار ایسنا، اسقف رمزی گرمو در این بخش اظهار داشت: مشکلات ما از خود دین نیست. مشکلات ما از کسانی است که ادعای تدین می‌کنند. وی گفت: اصولا ادیان دارای ارزش‌هایی زیبا هستند و همواره پیروان خود را به محبت و انسانیت و خداشناسی و برادری دعوت می‌کنند. متاسفانه همواره از قدیم کسانی وجود داشته‌اند که از دین به عنوان یک ابزار در جهت رسیدن به اهداف شخصی دنیوی و مادی بهره می‌جسته‌اند که امروزه نیز یافت می‌شوند. وی خاطرنشان کرد: چنین رفتارهایی، دین را لکه‌دار می‌کند و موجب فرار مردم از دین می‌شود. چنین عملکردی از بزرگترین گناهان است. رمزی گرمو تصریح کرد: کسی که مسوولیت دینی دارد، قبل از آن که با حرف‌ها و سخنانش مردم را رهنمود کند، باید با رفتارش در این امر پیش‌قدم شود. در انجیل مقدس از قول حضرت مسیح آمده است که در روز قیامت کسانی که فقط «ای خدا ای خدا» گویند، وارد ملکوت نخواهند شد بلکه ورود در ملکوت از آن کسانی است که اهل عمل باشند. وی تاکید کرد: جوهره دین، ‌ عشق به خداست و انسان باید با پرورش چنین عشقی و در پیش گرفتن اخلاص و فداکاری، سعی در جلب رضایت خداوند کند. وی همچنین در نقد سخنان دکتر محقق‌داماد گفت: به نظر من اختلافات کلامی بین ادیان وجود دارد ولی آن‌چه لازم است، این است که نباید چنین اختلافاتی باعث دشمنی و تحقیر و توهین شود؛ بلکه باید به اختلافات یکدیگر احترام گذاریم و سعی کنیم مشترکات را بزرگ کنیم تا در آینده مشکل اختلافات هم برطرف شود. دکتر محقق‌داماد &amp; nbsp; در پاسخ به اسقف رمزی گرمو گفت: مطلبی را که من در مورد عدم وجود اختلافات کلامی در میان ادیان بیان کردم، طبق برداشتی است که از قرآن کریم داشته‌ام. قرآن کریم فرموده است اساس آن‌چه بر محمد (ص) نازل شده است، همان است که بر انبیای دیگر نیز نازل شده است (شرع لکم من‌الدین ما وصی به نوحا...& amp; nbsp; محقق داماد ادامه داد: قرآن کریم در زمان نزول متذکر می‌شود که آن چه که هم‌اکنون در میان یهودیان و مسیحیان است، همان دستورات نازل شده بر عیسی و موسی نیست بلکه چیزهایی بر آن اضافه یا از آن کم شده است. قرآن می‌گوید به واقعیات ادیان برگردید و آن چه را که پیامبران آورده‌اند، پیرو باشید. آن چه من برداشت کرده‌ام چیزی است که امروز دین‌شناسان غیرکلیسایی نیز بدان دست یافته‌اند. در ادامه‌ی میزگرد ایسنا درباره‌ی گفت‌وگوی ادیان، فرهنگ‌ها و تمدن‌ها، مهندس پدرام سروش‌پور از موبدان زرتشتی نیز با اشاره به سخنان مطروحه در بحث گفت: در میان صحبت‌ها به اختلاف ادیان بین اقوام مختلف مثلا فرق دین در ایران با دین در دیگر کشو‌رها اشاره شد که معتقدم این همان چیزی است که می‌توان نام فرهنگ را بر آن ‌گذاشت. هدف غایی ادیان برای انسان، یکسان است تنوعات میان ادیان اضافات فرهنگی است سروش‌پور گفت: اعتقاد دارم حقیقت ادیان مشترک است یعنی هدف غایی ادیان برای انسان، یکسان است. تنوعاتی که در میان ادیان وجود دارد و آن بر اساس اضافاتی است که در ادیان صورت گرفته، اضافات فرهنگی است. فرهنگ نتیجه تامل و اندیشه گذشتگان جهت رسیدن به مبانی دینی است و اگرچه اختلافات فرهنگی، اختلاف هستند ولی پیام زیبایی دارند و آن این‌که اشترکات درونی ادیان در فرهنگ‌های مختلف ظهور یافته است. وی با تاکید بر این که اسلام در ایران آمیخته با فرهنگ ایرانی است، گفت: اسلام وقتی وارد ایران شد، با فرهنگ ایرانی شروع به پرورش کرد و شیعه چنان با فرهنگ ایرانی آمیخته شد که حتی می‌شود آن را مذهب ایرانی نیز نامید. نمادی که ایرانیان از آن برای امام حسین (ع) استفاده می‌کنند، سرو است نه نخل؛ در حالی که سرو نماد ایرانی و نخل نماد عربی است. سروش‌پور اضافه کرد: همچنین عدد 72 عدد مقدسی میان شیعیان و زرتشتیان است. کتاب یسنا دارای 72 بخش است و نیز کشتی که زرتشتیان آن را به کمر خود در حالات نیایش می‌بندند، 72 ریسمان دارد. بزرگ شدن امام حسین (ع) در ایران، به آزادی‌خواهی ایرانیان برمی‌گردد وی با اشاره به روح آزادی‌خواهی که جزو فرهنگ ایرانی است، اظهار داشت: بزرگ شدن امام حسین (ع) در ایران، به آزادی‌خواهی ایرانیان برمی‌گردد. ایران یکی از فرهنگ‌ساز‌ترین کشورها از ابتدای تاریخ بوده است و ایرانیان جزو اولین اقوامی بوده‌اند که یکتاپرستی را آغاز کرده‌اند. تاثیرات ابعاد فرهنگی، مساله‌ای با ارزش است و نشان از سیر تکاملی انسان‌ها دارد. سروش‌پور تصریح کرد: به نظر من باید به جای گفت‌وگوی ادیان یا گفت‌وگوی تمدن‌ها، بحث گفت‌وگوی فرهنگ‌ها را مطرح کنیم. دین به بعد درونی انسان‌ها و تمدن‌ها صرفا به بعد بیرونی انسان‌ها نظر دارد؛ در حالی‌که بحث گفت‌وگوی فرهنگ‌ها می‌تواند نیروهای داخلی را در جهت ابعاد بیرونی هم‌جهت کند. در ادامه، مهندس آرش آبایی نماینده دینی هم‌وطنان کلیمی نیز در زمینه‌ی عوامل ایجاد اختلافات میان ادیان گفت: تفاسیر مختلف از متون دینی، از جمله دلایل اختلافات بوده است. وی گفت: تفسیر یک متن ضمن روشنگری‌هایی که دارد، چون گاهی سلایق و تعابیر شخصی در آن داخل می‌شود، واقعیت معنا را تغییر داده و گاه وارونه نیز جلوه می‌دهد. آبایی، شرایط سرزمینی را نیز یکی دیگر از عوامل اختلاف‌نظر دینی برشمرد و گفت: این شرایط موجب شده‌اند که گاه حتی افرادی که دارای عقیده و مبنای مشترکی در یک دین نیز بوده‌اند، دچار اختلافات شوند. مثلا در دورانی خاص، علمای یهود که در سرزمینی اسلامی بوده‌اند، فتوایی غیر از فتوای علمای یهودی ساکن در مناطق مسیحی‌نشین داده‌اند. وی همچنین برخی از اختلافات میان ادیان و صدور احکامی متفاوت با دیگر ادیان را وسیله‌ای برای صیانت از دین و تلاش برای بقای آن نامید و گفت: بخش‌هایی از دین مانند الهیات، مفاهیمی ذاتی هستند که در هیچ زمانی تغییر نمی‌کنند و بخش‌هایی دیگر از آن، قوانینی قراردادی هستند که به خاطر شرایط مختلف زمانی یا مکانی صادر شده‌اند؛ مثلا در دین یهود که نسبت به آیین کافران واکنش داشت، آمده است که تقدیم قربانی‌های معبد بیت‌المقدس باید به سمت غرب باشد و این بدان دلیل بوده است که در آن موقع کافرانی بودند که آفتاب‌پرست بودند و قربانی خود را پس از طلوع آفتاب از شرق، به سمت شرق تقدیم می‌کردند. چنین بخش‌هایی از ادیان که حائز شرایط خاص زمانی یا مکانی هستند و گاه موجب اختلاف ادیان می‌شوند، اگر فقط به عنوان ظاهر دین تلقی شده و از گفت‌وگوهای بین دینی کنار نهاده شوند، کمتر موردی از تنافر و اختلاف در الهیات بین دینی به چشم می‌خورد. آبایی تصریح کرد: گاهی هم اشتراکات با دیگر ادیان به خاطر دلیل خاصی بوده است؛ مثلا در یک زمان علمای یهود اجازه دادند که ذبح‌های آنان مانند مسلمانان رو به کعبه باشد و این بدان دلیل بود که در بغداد قدیم، کشتارگاه یهود و مسلمانان مشترک بوده است. تعدد احکام و آیین دینی می‌تواند دلیلی برای بروز اختلافات درون دینی شود وی در تشریح این‌که چرا در یهودیت امروز، احکام پر شماری دیده می‌شود و شرعیات این دین به طور گسترده‌ای حجیم شده است، گفت: یکی از دلایل آن، احساس ناامنی نسبت به بقای دین و وضع قوانین ثانویه به خاطر بحران‌های مقطعی بوده است؛ مثلا زمانی یهودیان از قرائت تورات منع شده بودند. از این رو علمای یهود دستور دادند قسمت‌هایی از کتاب‌های دیگر انبیای یهود که در موضوع با تورات مشترک است، در مراسم‌های نیایش خوانده شود. پس از رفع آن بحران، این حکم همچنان در مراسم‌های نیایش یهودی اجرا می‌شود. تعدد احکام و آیین دینی می‌تواند دلیلی دیگر برای بروز اختلافات درون دینی و بین الادیانی شود. آبایی، تقدس بیش از حد متولیان دینی را نامطلوب خواند و گفت: گاهی چنان تقدسی به عالمان دینی داده می‌شود که همانند انبیا  مصون از خطا فرض می‌شوند و اشتباهات آنان توجیه می‌شود. وی همچنین دفاع از مرزهای دینی ادیان را مدنظر قرار داد و اظهار داشت: تا زمانی که معتقد به دفاع از مرزهای دینی خود باشیم، ناگزیر به مقابله با روند جهانی شدن هستیم. جهانی شدن، موجب اختلاط و یکپارچگی عقاید شده و محو عناوین و برچسب‌های دینی را دنبال می‌کند. این امر، صرف‌نظر از ارزش مثبت یا منفی آن، با مفهوم و رویه ادیان سنتی ما در تضاد است. شاید این نیز یکی دیگر از مباحث مهم گفت‌وگوی دینی باشد. باید به دو مساله حق بودن و حق بر خطا بودن توجه داشته باشیم در ادامه‌ی میزگرد آیت‌الله دکتر محقق داماد &amp; nbsp; در زمینه روش تعامل میان ادیان اظهار داشت: ما باید دو مساله حق بودن و حق بر خطا بودن را توجه داشته باشیم. یک وقت بحث می‌کنیم که چه چیزی حق است؟ و گاهی هم در این بحث می‌کنیم که هر کس حق بر خطا بودن را دارد. ما باید چنین حقی را به دیگران بدهیم و با این وضع است که نزاع ایجاد نخواهد شد. &amp; nbsp; وی ادامه داد: اگر به این فکر باشیم که حق را از دیگران سلب کنیم یا این‌که طرف را به سوی خود بکشیم، این‌جا ابتدای جنگ و نزاع است. در زمینه‌ی روش تعامل میان ادیان اظهار داشت: ما باید دو مساله حق بودن و حق بر خطا بودن را مورد توجه داشته باشیم. یک وقت بحث می‌کنیم که چه چیزی حق است؟ و گاهی هم در این بحث می‌کنیم که هر کس حق بر خطا بودن را دارد. ما باید چنین حقی را به دیگران بدهیم و با این وضع است که نزاع ایجاد نخواهد شد. وی ادامه داد: اگر به این فکر باشیم که حق را از دیگران سلب کنیم یا این‌که طرف را به سوی خود بکشیم، این‌جا ابتدای جنگ و نزاع است. اولین شرط صلح بین ادیان، احترام بین پیروان ادیان و حق بر خطا بودن به دیگران دادن است در ادامه اسقف رمزی گرمو نیز تاکید کرد: باید مشترکات ادیان بیشتر مورد توجه قرار گیرد و مباحث اختلاف برانگیز کمتر توجه شود. اولین شرط صلح بین ادیان، احترام بین پیروان ادیان و حق بر خطا بودن به دیگران دادن است. وی اضافه کرد: هدف ما از گفت‌وگو باید پاک و مقدس و در جهت خدمت به خلق و حق‌جویی باشد. نباید در گفت‌وگو به این فکر باشیم که طرف مقابل را به دین خود بکشانیم دکتر محقق داماد &amp; nbsp; نیز در این زمینه اظهار داشت: ما باید بنای خود را بر درک همدیگر و نه اقناع یکدیگر قرار دهیم. نباید در گفت‌وگو به این فکر باشیم که طرف مقابل را به دین خود بکشانیم. اگر این‌طور باشد، به حقیقت خدمت کرده‌ایم. بحث گفت‌وگوی فرهنگ‌ها مناسب‌تر است در ادامه موبد سروش‌پور در این زمینه اظهار داشت: پیشنهاد من این است که گفت‌وگوی دینی باید به صورت هدفمند مطرح باشد و پس از آن مجموعه‌ای با شناخت کامل هدف، دور هم جمع شده و چرخ گفت‌وگو را به چرخش درآورند. وی گفت: قبل از آن‌که خاتمی بحث گفت‌وگوی تمدن‌ها را مطرح کند، بحث گفت‌وگوی ادیان در سطح جهانی در حوزه علمیه قم مطرح شده بود و بدان جهت که بحث گفت‌وگوی ادیان پیچیده و بعضا به نزاع می‌کشد، بحث گفت‌وگوی تمدن‌ها مطرح شد. سروش‌پور افزود: برداشت از بحث گفت‌وگوی تمدن‌ها این بود که این مساله رنگ امروزی دارد؛ بر این اساس در این مساله کشورهایی همچون آمریکا که دارای خدمات کمتری در طول تاریخ بودند و فاقد هرگونه پشتوانه‌ فرهنگی بودند، خیلی راحت بر این قضیه تکیه کرده و آن را به نفع خود می‌دیدند و مطمئنا چنین گفت‌وگویی به نتیجه نمی‌انجامد. این موبد زرتشتی گفت: من معتقدم بحث گفت‌وگوی فرهنگ‌ها مناسب‌تر است زیرا هویت هر ملتی را فرهنگ آن می‌سازد، فرهنگ بالاتر از تمدن است زیرا اعتقادات درونی انسان‌ها یعنی ادیان با نتایج برونی آن یعنی تمدن را در دل خود دارد و قدمتی به درازای تاریخ یک ملت دارد. وی با اشاره به قدمت فرهنگ‌زرتشتی در ایران خاطرنشان کرد: اشو زرتشت‌ کتاب «گات‌ها» را که از قدیمی‌ترین کتاب‌هاست و حتی قدمتش از کتیبه‌های کورش نیز بالاتر است به جهانیان عرضه کرده‌اند و این کتاب سراسر مبتنی بر یکتاپرستی است. در این کتاب پایه‌های باورهایی که نشان از فرهنگ ایرانی است، بیان شده‌اند. سروش‌پور، فرهنگ ایرانی را فرهنگی جاذب و معتدل عنوان کرد و گفت: اقوامی که به ایران مهاجرت کردند غرق فرهنگ‌ ایرانی شدند زیرا فرهنگ ایرانی فرهنگی است که تک‌بعدی نیست بلکه دنیا و آخرت را هم‌راستای یکدیگر می‌داند. وی افزود: بر خلاف فرهنگ ایرانی در فرهنگ‌هایی مثل فرهنگ هندی بیشتر به بعد معنوی تکیه شده واز این جهان غفلت شده است و در فرهنگ یونانی به عکس بیشتر به بعد این‌جهانی تکیه شده تا معنویات. نماینده زرتشتیان ابراز داشت: پیشنهاد نهایی این است که ما می‌توانیم گفت‌وگویی هدفمند را بین ادیان ایرانی یعنی اسلام ایرانی، یهودی ایرانی، مسیحی ایرانی و زرتشت در جهت شناخت و دست یافتن به فرهنگ ایرانی برنامه‌ریزی کنیم. سروش‏پور ادامه داد: آن‌گاه خواهیم توانست با تکیه بر این پشتوانه چند هزار ساله از ملتی دین‌دوست و تمدن‌ساز حرف‌های زیادی را در سطح جهانی برای گفت‌وگو داشته باشیم. در ادامه مهندس آبایی خاطرنشان کرد: تحقق صلح کامل بین ادیان و رفع تمام اختلافات، انتظار حداکثری از گفت‌وگوی میان ادیان است ولی انتظار حداقلی از آن می‌تواند نفس هم‌نشینی و گفت‌وگو میان متولیان و متفکران دینی ادیان باشد. یکی از معضلات ابتدایی بین‌الادیانی، شایعات نادرستی است که به ادیان مختلف نسبت داده می‌شود وی گفت: یکی از معضلات ابتدایی بین‌الادیانی، شایعات نادرستی است که به ادیان مختلف نسبت داده می‌شود. در حالی که اگر گفت‌وگوی دینی به طور شایسته نهادینه شود، چنین مسایلی رخت برخواهند بست. از طرف دیگر گفت‌وگو می‌تواند مقدمه‌ای برای رسیدن به جامعه آرمانی خالی از هرگونه نزاع باشد. لایه‌های خیلی سنتی ادیان هیچ‌گاه حاضر نبوده‌اند پشت میز گفت‌وگوی ادیان بنشینند وی تصریح کرد: متاسفانه لایه‌های ارتودوکسی و خیلی سنتی ادیان، هیچ‌گاه حاضر نبوده‌اند در پشت میز گفت‌وگوی ادیان بنشینند و اگر هم به چنین مساله‌ای تن داده‌اند، با روحیه تدافعی یا حداقل موعظه‌گرایانه و ارشادی به چنین امری روی آورده‌اند؛ بنابراین به نظر می‌رسد که فرآیند گفت‌وگوی دینی بیشتر توسط اقشار میانه‌رو و واقع‌گرای ادیان صورت گیرد. به گزارش ایسنا، دکتر محقق‌داماد &amp; nbsp; در همین زمینه اظهار داشت: ما در طول تاریخ احتجاجات و مناظراتی میان پیروان ادیان داشته‌ایم. این احتجاجات به منظور غلبه برطرف مقابل و پیروزی برابر بوده است اما مساله گفت‌وگو به معنی مصطلح به معنی درک طرف مقابل است و سابقه آن‌چنانی ندارد. &amp; nbsp; وی گفت: این نگاه زمانی ایجاد شد که حقوق بشر تدوین و کرامت انسانی به عنوان بحثی مطروح در عرصه تحولات جهان مطرح شد که این زمان پس از جنگ جهانی بود. &amp; nbsp; &amp; nbsp; گفت‌وگوی فرهنگ‌ها موجب کاهش تعصبات می‌شود &amp; nbsp; محقق داماد همچنین بحث گفت‌وگوی فرهنگ را نیز مناسب دانست و به ایسنا گفت: گفت‌وگوی فرهنگ‌ها موجب کاهش تعصبات می‌شود. اصولا کسانی که دارای مطالعات تاریخی بوده‌اند، دارای تعصبات فکری کمتری هستند و این به دلیل مطالعه بعد فرهنگی جوامع است. &amp; nbsp; وی همچنین در تایید اظهارات دکتر سروش‌پور گفت: عزاداری امام حسین (ع) در ایران مقداری با فرهنگ ایرانی خلط شده است. مثلا چاوشی‌خوانی که در مراسم عزای امام حسین (ع) بدان پرداخته می‌شود، برگرفته از سیاوش‌خوانی در ایران باستان است و در زرتشت هم مطرح است. &amp; nbsp; محقق داماد افزود: همین ایرانی‌ها بودند که مساله کربلا را رونق داده و با آن بر سر بنی‌امیه و بنی‌عباس کوبیدند. ﻿ رییس موسسه‌ی گفت‌وگوی ادیان تصریح کرد که اگر ادیان گفت‌وگو نکنند، قطعا یکی از ظرفیت‌های غیر قابل پرهیز و اجتناب از آن، جنگ است. ظرفیت بشریت به سمت گفت‌وگو می‌رود حجت‌الاسلام &amp; nbsp; سیدمحمدعلی ابطحی در گفت‌وگو با خبرنگار سرویس ادیان و تمدنهای خبرگزاری دانشجویان ایران (ایسنا)، دربیان ضرورت امروزین توجه به بحث گفت‌وگوی ادیان و تمدن‌ها اظهارداشت: «تمدن‌ها در سابقه‌ی خود که فرهنگ بشری را در طول تاریخ ساخته‌اند، در هر فرهنگی چه کوچک و چه بزرگ، از ابتدای شروع تاریخ تاکنون که فرهنگ‌ها به تمدن تبدیل شدند، عناصر مختلفی را شامل می‌شوند. در این میان فصل مشترک همه تمدن‌ها در ساختن فرهنگ بشری، دین است و در این راستا سخت‌ترین عنصری که در میان عناصر فرهنگ‌ساز حاضر به گفت‌وگو شده است، همیشه دین بوده است، به همین دلیل زمانی که &amp; nbsp; بتوانیم ادیان را وادار کنیم تا با هم گفت‌وگو کنند، طبیعتا همه‌ی عناصر فرهنگ‌ها و تمدن‌ها قادر به گفت‌وگو خواهند شد؛ زیرا سخت‌ترین عنصر حاضر به گفت‌وگو شده است.» وی با بیان این که امروز ضرورت گفت‌وگوی تمدن‌ها و ادیان، وضعیت زندگی بشری است، خاطرنشان کرد: «در وضعیت موجود بشر، یکی از بحث‌های مغفول، بحث ارتباط گفت‌وگوی ادیان با مساله‌ی انقلاب ارتباطات و نزدیک شدن دنیاهای مردم مختلف به همدیگر است، هر چه مرزهای دنیا از هم فاصله‌های کمتری داشته باشند و نزدیک‌تر به هم شوند، جایگاه ادیان مستقل که عملا در حال درگیری با هم بودند، تغییر می‌کند و برای آن‌ها مسائل جدیدی طرح می‌شود؛ زیرا در این شرایط جدید هر دینی نیازمند &amp; nbsp; پاسخگویی می‌شود؛ یعنی از آن سوال می‌شود.» رییس موسسه گفت‌وگوی ادیان &amp; nbsp; اضافه کرد: «در تاریخ اگر یک نفر پیش قبیله چند هزار نفری در آفریقا می‌رفت، همه آنها را مسلمان می‌کرد و بار دیگر فرد دیگری همه را مسیحی می‌کرد، ‌ آن دوران، دوران تبشیر و تبلیغ بود، یعنی دعوت به تغییر دین. اما از زمانی که مرزهای جهانی برداشته شد، درهیچ یک از ادیان حوزه دعوت به دین و تبلیغ دین حوزه جدی و قابل قبولی نبود و همه تبدیل به حوزه‌های گفت‌وگویی شده‌اند؛ زیرا ظرفیت بشریت به سمت گفت‌وگو می‌رود و گفت‌وگو به سمت دین می‌رود و اگر ادیان گفت‌وگو نکنند، قطعا یکی از ظرفیت‌های غیر قابل پرهیز و اجتناب از آن جنگ است.» تعصب به درگیری ادیان منتهی می‌شود وی هم‌چنین با تاکید بر این که مساله جلوگیری از جنگ میان ادیان بسیار اهمیت دارد، اظهارداشت: «&amp; nbsp; وقتی تعصب ایجاد می‌شود طبیعی است که ادیان با هم درگیر می‌شوند و این درگیری در طول تاریخ بشریت آسیب‌های زیادی به وجود آورده است. این آسیب‌ها در اوج خود هم زمان با دوران برداشته‌شدن مرزها نمایان شدند و در آن زمان شاهد نزدیک‌شدن آدم‌ها به یکدیگر بودیم که طبیعتا دین هم باید جزئی از این مرحله فرض شود؛ به همین دلیل، حتی از جهت تاریخی هم از سال‌های 67 و 68 اولین بار مسیحیت گفت‌وگوی با اسلام را پذیرفت و فضایی ایجاد شد که در آن نمی‌توانستیم کاری جز پذیرش ادیان داشته باشیم.» رییس موسسسه گفت‌وگوی ادیان با یادآوری این که در یک پروسه بسیار مهم، بحث گفت‌وگوی واتیکان دو مطرح شد، تصریح کرد: «دراین بحث نو که زاییده شرایط جهانی بود پاپ از سراسر جهان پدرهای روحانی را فراخواند و یکسال در واتیکان مستقر شدند و با استناد به آیه‌ای از انجیل که "هر جا به نام من جمع شوند، عیسی و روح‌القدس هم بین آنها هست" شروع به حل مشکلات مسیحیت در جهان کردند، هر کس مسوول یک کمیسیون شد. جهان یکسال بدون رهبر مذهبی بود و سرانجام مصوبه‌ی واتیکان ارائه شد. در این جلسات تصمیمی جدید گرفته شد تا از این به بعد هر وقت به مشکلی ناشی از تحولات جهان برمی‌خوردند به نتایج این بحث‌ها که به شکل کتابی در آمده بود رجوع می‌کردند. این متن دراصل ملحق به کتاب مقدس شده است و در آن جا یکی از مباحث اصلی که به آن رسمیت داده شد، بحث گفت‌وگوی ادیان و منحصرا گفت‌وگوی با اسلام بوده است.» اسلام هیچ مشکل و محذوری برای گفت‌وگو با ادیان دیگر ندارد وی در ادامه با یادآوری این که ما به عنوان مسلمان هیچ مشکل و محذوری برای گفت‌وگوی با ادیان دیگر نداریم، خاطرنشان کرد: «اسلام آخرین دین است، ما از لحاظ تاریخی ادیان دیگر را به رسمیت می‌شناسیم، پس طبیعتا گفت‌وگو با آنها مجاز و ممکن است. برای ما گفت‌وگو کار دشواری نبود، اما برای مسیحیان کار بسیار سخت و دشواری است، زیرا باید با دینی مذاکره کنند که بعد از آنها آمده است و بنابراین به اعتقاد آنها این دین وجود و حقانیت ندارد و برای یهودی‌ها این مساله دشوارتر است؛ زیرا باید با دو دین پس از خود گفت‌گو کنند.» ابطحی همچنین اضافه کرد: «برای گفت‌گوی میان ادیان اصلا لازم نیست که دین های دیگر را به طور کامل قبول داشته باشیم، اگر آن را کامل باور داشتیم باید آن دین را می‌پذیرفتیم، برای گفت وگوی میان ادیان تنها ما مدعی هستیم که ادیان از طرف خدای واحدی آمده‌اند و آن خدای واحد نمی‌تواند جوهر این ادیان را متفاوت ارائه کرده باشد. جوهره‌ی این ادیان طبیعتا چون از یک خدای واحد آمده اند، یکی است و گاه در تاریخ، در شریعت و در دستورهای &amp; nbsp; فقهی ممکن است متفاوت جلوه کنند؛ در حالی که ما امروز نیاز به همکاری داریم، بدون اینکه هیچ نیازی به بازگشتن از جوهره‌ی ادیان وجود داشته باشد.» رییس موسسه گفت‌وگوی ادیان در ادامه با تاکید بر این که دوران تبشیر و تبلیغ و دعوت به تغییر مذهب گذشته است، با بیان این که در میان همه‌ی ادیان عمدتا مباحث مختلفی چون اخلاقیات، اعتقاد به جاودانگی، اعتقاد به سعادت بشریت و اعتقاد به معاد اصول مشترکی را تشکیل می‌دهند که با تکیه بر آنها می‌توان با یکدیگر به گفت‌وگو نشست، تصریح کرد: «بحث اصلی اشترکات بین ادیان یعنی جوهره آنها شامل بحث مناسک نمی‌شود. آن خدای بزرگی که جوهره‌ی ادیان را مشترک نهاده است، بسیار بزرگ است و محدودیت پیدا نمی‌کند، بلکه در درون مذاهب مختلف محدود می‌شود، در حالی که سخن از خدای بزرگی است که جوهره‌ی دین رامتناسب با بشریت آفریده است.» اعتقاد به خداوند عنصر مشترک همه‌ی ادیان است وی تاکید کرد: «من معتقدم دین عبارت است از باخدایی. باخدایی، اعتقاد و ایمان می‌تواند محور این گفت‌وگو باشد. به نظر من به صورت اعم اعتقاد به خداوند عنصر مشترک همه‌ی ادیان است؛ زیرا دین بدون خدا معنی ندارد. روند جهان که &amp; nbsp; به گفت‌وگوی ادیان منجر می‌شود، نیاز بشریت به همکاری دینی را می‌طلبد و این امر به دلیل نزدیک‌شدن آدم‌ها به یکدیگراست. بحث ما گفت‌وگوی ادیان است و اولویت اول است، زیرا به اعتقاد من نقش دین روز به روز پررنگ‌تر می‌شود.» ابطحی همچنین با تصریح &amp; nbsp; این که هر چه قدرت دین بیشتر شود، انگیزه بیشتری ایجاد می‌کند که نشان‌دهنده‌ی قدرت دین است، افزود: «هیچ عنصری را نمی‌شناسیم که در جوامع قدرتمندتر از دین باشد و چنین فضایی را بتواند به وجود آورد. قدرت‌های سیاسی معمولا سعی دارند از ادیان استفاده کنند، یا حتی به گونه‌ای از یک نوع ایدئولوژی به جای دین بهره بگیرند تا خود را توجیه کنند. با این وجود الان بدترین اتفاقاتی که در دنیا می‌افتد، مربوط به کلیساها، کنیسه‌ها و مراکز مذهبی افراطیست که معتقدند صرفا آنها بر حقند. بر همین اساس زمانی که &amp; nbsp; معتقدیم تنها ما بر حق هستیم، آیا این حق را به دیگران هم می‌دهیم که بر حق باشند یا نه؟ از سوی دیگر جامعه‌ای هم پیدا می‌شود که فکر می‌کند هر چه هست علیه اوست، مثل آمریکا و از سوی دیگر رهبری مثل بوش پیدا می‌شود که مذهبی‌ترین رهبر آمریکاست و کلیسای آن تندروترین کلیسای مسیحی است؛ یعنی یک نوع توازن بین اعتقادات بن‌لادن و کلیسای آمریکا ایجاد می‌شود؛ زیرا عملا دو گروه افراطی به هم برخورد می‌کنند؛ یعنی مسابقه‌ی خطرناکی را شروع می‌کنند که من معتقدم این مسابقه به صورت یکجانبه قابل توقف نیست.» وی اضافه کرد: «همیشه من این را تکرار کردم که غرب فقط حق ندارد بگوید شما اقدامی نکنید، بلکه این یک مسابقه است. غرب نمی‌تواند اسلام‌ترسی را در کل دنیا رواج دهد و اعلام کند که کسی حق ندارد غرب‌ترسی را ترویج کند. این مسابقه‌ای است که در سراسر جهان امروز، رایج است. آمریکایی‌ها برترین قدرت تاریخی از همه لحاظ سیاسی، نظامی و... بوده‌اند، اما از زمانی که مبارزه با تروریسم را در خاورمیانه شروع کردند تا امروز اندیشه‌ی طرفداری از تروریسم خیلی بیشتر شده است؛ زیرا غرب می‌خواست یک طرفه با قدرت خود این موضوع را حل کند اما نتوانست.» محدودترین درگیری دنیا درگیری اسلام و غرب است رییس موسسه گفت‌وگوی ادیان همچنین تصریح کرد: «محدودترین درگیری دنیا درگیری اسلام و غرب است، افراطی‌گری در میان اسلام و غرب زیاد شده است؛ به همین دلیل است که من معتقدم راه نجات بشریت، این است که بتواند در برابر این جریان‌های افراطی محور را بگیرد.» ابطحی ادامه داد: «اکثریت آدم‌های دین‌دار در مسیحیت و اسلام آدم‌های تندرو نیستند، اما صدای آدم‌های تندرو در هر دو دین بلندتر از صدای اکثریت است، زیرا از امکانات مختلف مثل خشونت استفاده می‌کنند. این مساله باعث خشونت و درگیری درون معتقدان به یک دین می‌شود. یکی از راه‌حل‌ها این است که ما بتوانیم جریان‌های غیر افراطی را رشد دهیم، راه دیگر این است که گفت‌وگو کنیم؛ زیرا این جا گفت‌وگو معنا پیدا می‌کند. اگر گفت‌وگو نکنیم این درگیری‌ها می‌تواند به از بین رفتن نسل بشری منجر شود. حتی اگرهیچ دلیلی برای گفت‌وگو جز آن چه ما امروز در صحنه‌ی سیاسی می‌بینیم، یعنی خشونت، وجود نداشته باشد، چه دلیلی دارد که گفت‌وگو نکنیم و روی حداقل‌ها و مشترکات مان شروع همکاری نکنیم؟» بسیاری از بحران‌های بزرگ بشری نیازمند &amp; nbsp; همکاری‌های دینی است رییس موسسه گفت‌وگوی ادیان در ادامه بسیاری از بحران‌های بزرگ بشری را نیازمند همکاری‌های دینی دانست و افزود: «‌یکی از مشترکات دینی تقویت بنیان خانواده است یا محیط زیست و حتی آرامش در سایه‌ی ایمان به خدا، که نیاز اصلی امروز بشر است؛ البته مساله‌ی خطرناکی هم در این میان وجود دارد، این مساله خطر جایگزینی حوزه‌های مختلف دین با علوم متفاوت است. در50 سال اخیر حوزه‌هایی که اختصاصا در حیطه دین بوده‌اند، اکنون علوم دیگر هم در آن شریک شده اند؛ مثل آرامش در سایه‌ی دین که روان‌شناسی هم در آن شریک شده است.» وی اضافه کرد: «من برای سیاستمداران در این عرصه قدرت زیادی قائل هستم و می‌گویم اکثریت این قدرت در دست رهبران دینی است، اگر در میان سیاستمداران رهبران دینی هم باشند، همه قدرت از آن سیاستمداران است و نقش بسیار را بازی خواهند کرد. این در حالیست که کسانی هم که منافع‌شان از بحث گفت‌وگوی ادیان آسیب می‌بیند، به جریان بحث کشیده می‌شوند، حالا چه منافع سیاستمداران، چه دینداران و یا حتی منافع صنفی آنها باشد.» عزم زیادی برای بحث گفت‌وگوی ادیان در میان مردم &amp; nbsp; وجود دارد رییس موسسه‌ی گفت‌وگوی ادیان در ادامه با بیان این که در بین مردم عزم زیادی برای بحث گفت‌وگوی ادیان وجود دارد، تصریح کرد: «سیاستمداران در این زمینه در مرحله‌ی دوم قرار دارند و در بین رهبران مذهبی از همه کمتر شاهد این عزم هستیم. این مساله درشروع نوع گفت‌وگو اثر بسیار زیادی می‌گذارد؛ اما روندی که بشریت طی می‌کند آنها را مجبور می‌کند تا این بحث را بپذیرند، زیرا الان هیچ کس نمی‌تواند قدرت دین را انکار کند، از سوی دیگر آن روند به خشونت‌هایی منجر می‌شود که بشریت را متوقف می‌کند و باید این راه را طی کند و به گفت‌وگو بازگردد.» ابطحی &amp; nbsp; افزود: «زبان امروز ادیان برای گفت‌وگوی با هم همان بحث مشترکات و جوهره ادیان است که افراد می‌توانند در آن با هم همکاری کنند و دلیلی ندارد که مشکل‌ساز شود. رعایت فقه به این گفت‌وگو ضرر نمی‌زند. اگر کسی در جایی چیزی بخورد یا نخورد یا در ساعتی خاص عبادت بکند یا نکند، به روند صلح بشری آسیبی وارد نمی شود، بلکه بر حق نبودن آن و نیاز به ستیز با دیان دیگر، به جوهر ادیان آسیب می‌زند.» رییس موسسه‌ی گفت‌وگوی ادیان در ارزیابی نسبت به نظریه هانتینگتون که در آن از جنگ و برخورد میان تمدن اسلامی -کنفیسوسی و تمدن غرب سخن گفته بود نیز اظهار داشت: «به نظر من بحث هانتینگتون ربطی به حوزه ادیان ندارد، بلکه بحث او تمدنی است و به حوزه سیاست مربوط است. او از تمدن اسلامی صحبت نمی‌کند، بلکه می‌گوید تمدن‌ها درکل با هم درگیر می‌شوند و منظور او تمدن‌ها به صورت عام هستند نه صرفا دین اسلام. هر چه زمان می‌گذرد، علی‌رغم اینکه بشریت به سمت جنگ تمدن‌ها پیش می‌رود، نیاز به گفت‌وگوی تمدن‌ها روز به روز بیشتر می‌شود وعلت این امر نیاز بشریت است که در میان همه‌ی اقشار جامعه دیده می‌شود.» وی اضافه کرد: «درگیری‌هایی که امروز وجود دارد مثل درگیری غرب با عراق، بشریت را از هر دو سو خسته می‌کند، همه مردم چه سیاستمداران و چه مردم در افغانستان، انگلیس، آمریکا، عراق و... خسته هستند. اگر همین امروز آمریکا برای جنگ‌های داخلی عراق راه‌حلی بیابد، بسیار سود می‌برد و در اصل همه سود می‌برند. علت این خستگی ها خشونت ناشی از درگیری میان تمدن‌هاست؛ یعنی افراد در جامعه‌ی عراق، احساس می‌کنند کفر برای اشغال کشورشان آمده است، پس اسلام قرائت خود را برای نجات کشورشان به خدمت می‌گیرند و فضای امروزین جهان به وجود می‌آید.» وی همچنین در تحلیل تاثیرات توهین‌ به ادیان که بعضا شاهدش هستیم بر مقوله گفت‌وگوی ادیان، تصریح کرد: «به نظر من بحث توهین به ادیان، درگیری است و جزیی از گفت‌وگو ادیان نیست و در حیطه‌ی آزادی بیان است، اما اینکه اشکال توهین جزیی از ابزار گفت‌وگوی دینی هستند، بحث دیگری است. من معتقدم فحاشی به هم جزیی از ابزار گفت‌وگوی ادیان با هم نیست، بلکه نشانه آزادی بیان است.» گفت‌وگوی ادیان محقق خواهد شد ابطحی تصریح کرد: «من معتقدم گفت‌وگوی ادیان محقق خواهد شد. روند بشریت در حیطه‌ی کلان به سمت تحقق این امر است و در ثانی، گفت‌وگوی ادیان باید فرهنگ گفت‌وگو و فرهنگ پذیرش دیگری دینی را در جوامع رشد دهد تا هر کدام این اندیشه‌ها بتواند حرفش را بزند. ظرفیت پذیرش این گفت‌وگوها هم در جامعه وجود دارد و هر چه ظرفیت بیشتر به وجود بیاید، به این علت است که خشونت‌ها بشریت را خسته‌ترمی‌کند؛ به ویژه &amp; nbsp; خشونت‌های دینی به این روند سرعت می‌بخشند؛ چون فرد به دینی اعتقاد پیدا می‌کند که خدای بزرگی را تصویر می‌کند که او را از این درگیری‌ها نجات می‌دهد. این اعتقاد نمی‌گوید که دین عامل آسیب‌زدن است و اگر دین در این مسیر قرار می‌گیرد به صورت طبیعی در دنیایی دیده می‌شود که راهش را سد می‌کنند.» وی در پایان نیز تصریح کرد: «ضرورت زمانی، ارتباطات و اتصال سرنوشت بشریت به هم، &amp; nbsp; به پذیرش ایده گفت‌و‌گوی ادیان منجر شده است. ما اگر از موضع دین حرف می‌زنیم، برای پایبند نگه‌داشتن بشریت به دین، ناچاریم قرائت &amp; nbsp; خشن از دین را &amp; nbsp; از جلوی راه بشریت برداریم، زیرا در غیر این صورت بشریت منتظر این نمی‌ماند که دین به چه نتیجه‌ای می‌رسد، بلکه سعی می‌کند دین را حذف کند که در خیلی از موارد هم این اتفاق افتاده است؛ در حالی که اگر دینی قابل انطباق با زندگی پیدا شود، قطعا می‌توانیم دین‌دار باشیم تا آرامش خود را حفظ کنیم.» دکتر سید حسین نصر، &amp; nbsp; آسیب‌شناسی دینی را بزرگترین خدمت به اندیشه‌ی دینی معرفی کرد. به گزارش خبرنگار سرویس ادیان و تمدن‌های خبرگزاری دانشجویان ایران (ایسنا)، این استاد دانشگاه جورج تاون امریکا که به شکل ویدیو کنفرانس در دومین سمینار دین و مدرنیته سخنرانی می‌کرد، با اشاره به تاریخچه‌ی روشنفکری در اروپا گفت: ‌ در قرن هجدهم در اروپا نهضتی مخالف دین آغاز شد که به دنبال آزادی فکر بشر از تسلط دین با قرائت آن زمان بود و به این عصر اصطلاحا عصر روشنایی اطلاق شد. این کلمه واژه‌های مترادفی در زبان‌های مختلف دارد که در همه‌ی آنها معنای نور وجود دارد و زمانی که غربی‌ها با دنیای اسلام تماس پیدا کردند، این اصطلاح به جامعه‌ی اسلامی منتقل شد. وی در ادامه با بیان این که واژه‌ی روشنفکری ارتباط مستقیمی با یک نهضت اروپایی دارد که بنیاد اصلی آن آزادی عقل از عقل قدسی است، اظهارداشت: این تفکر نه تنها با فلسفه و علوم سرو کار داشت، بلکه به دین پرداخت. وی &amp; nbsp; در ادامه با اشاره به منورالفکری در عرصه‌ی اسلام گفت: روشنفکری به شکلی که در ایران وجود دارد، با معنای غربی خود همسان نیست، زیرا که در اروپا 4 یا 5 قرن قدمت دارد و در ایران با توجه به استیلای سیاسی دو قرن گذشته تنها 200 سال سابقه دارد. نصرهمچنین با یادآوری اینکه، روشنفکری مساله‌ی خاصی برای تمدن‌های مختلف بوده است، گفت: ‌روشنفکری برای تمدن‌های مختلف چه اسلامی و چه غربی مساله‌ی خاصی است، اما در مشرق زمین رجال ایران که با تفکر غربی اندک آشنا بودند، بحث‌هایی درباره‌ِی روشنفکری دینی می‌کنند وارزیابی‌هایی از نحله‌های غربی دارند که صحیح نیست، &amp; nbsp; اصولا درک معنی روشنفکری چه دینی و چه غیر دینی &amp; nbsp; مستلزم شناخت عمیق تفکر غرب است. وی همچنین به تاریخچه‌ی روشنفکری در ایران اشاره کرد و اظهار داشت: ‌ این که بدانیم روشنفکری به معنای بازخوانی و دوباره ساختن دین در جامعه &amp; nbsp; یا به معنای به کار بردن منطق در امور دینی است، نیازمند دانستن وضعیت روشنفکری در ایران هستیم. این مساله در ایران توسط سید جمال در دویست سال پیش مطرح شده است و مورد بحث و نقد قرار گرفته، اما در این حین آنچه از همه مهمتر است مساله‌ی تجدد در دین محسوب می‌شود و برای فهم این مساله باید دانست که هدف از دین چیست و در چه سطحی می تواند مورد بحث واقع شود. وی افزود: ‌ در این زمینه مسائل اساسی مطرح است که تنها پاسخگوی آنها روشنفکری دینی است و اولین سوال این است که معیار حقیقت برای دین چیست و همانگونه که در نهج‌البلاغه شاهد این سوال و جواب هستیم باید به دنبال آن باشیم. این استاد دانشگاه جورج تاون امریکا در ادامه به تبیین اهداف دین پرداخت و اظهارداشت: ‌ برای دین اسلام، رسیدن به خداوند و عدل کامل هدف است و در اصل باید تسلیم مطلق به اراده حق بود، باید کوشش‌های روشنفکری دینی با توجه به این اهداف صورت بگیرد. وی درادامه گفت: ‌باید بدانیم که چراکه روشنفکری دینی هزار سال پیش وجود نداشته است و به نظر من علت آن این است که تفکر «لاادری» استیلا نیافته بوده و تفکر یونانی هم که با تمدن اسلام برخورد کرد، در پشت سر خود قدرت نظامی، ‌سیاسی و اقتصادی نداشته است و مسلمانان با آن آزادانه برخورد کرده‌اند. وی در بخش دیگر سخنانش راه احساسی که در برابر مسائل جدید وجود دارد را بنیادگرایی دانست که برخی به دین نسبت می‌دهند. نصر با اشاره به روابط اندیشه‌ی خود و جان هیک گفت: ‌ من و ایشان نظرات متشابهی در زمینه ی گفت و گوی میان ادیان داریم، اما در روش و هدف با هم یکسان نیستیم. وی افزود: پویایی تفکر اسلامی مبتنی بر آزادی فکر بوده است، به نظر من مهمترین امر برای یک جامعه همین آزادی فکری است، البته به شرطی که باعث از بین رفتن نظم در جامعه نشود و تفکری که بتواند آزادانه با اندیشه‌های دیگران رو به رو شود می‌تواند رشد کند. وی در پایان با تاکید بر لزوم حضور روشنفکری دینی در عرصه‌ی عمومی گفت: ‌ ما نیاز داریم روشنفکری دینی و منتقدان آن نظرات خود را مطرح کنند، از آنجایی که حقیقت همیشه پیروز است هر یک که حق باشد خود را می‌نمایاند، اما در این میان اصالت از هر چیزی مهم تر است و از این رو بحث راجع به آسیب شناسی دینی خدمت بزرگی به اندیشه‌ی دینی می‌تواند محسوب شود. در دومین میزگرد گفت‌وگوی ادیان که با حضور نمایندگانی از آیین‌ها و دین‌های زرتشت، یهود و اسلام که به مناسبت هفته گفت‌وگوی ادیان و در روز هفدهم شهریور ماه در ایسنا برگزار شد، نمایندگان ادیان تاکید کردند که گفت‌وگوی ادیان را به معنی همکاری با ادیان باید در نظر بگیریم و هدف باید نشستن ادیان بر سر میز گفت‌وگو باشد. به گزارش خبرنگار سرویس ادیان و تمدنهای خبرگزاری دانشجویان ایران (ایسنا)، «آرش آبایی» که در این میزگرد به نمایندگی از دین یهود حاضر شده بود، در تعریف جایگاه مفهوم گفت‌وگو در این دین گفت: گفت‌وگو در دین یهود با ادیان دیگر متفاوت است؛ زیرا در زمان به وجود آمدن و شکل‌گیری این دین، دین دیگری به صورت امروزی وجود نداشت و اگر دین زرتشت را به عنوان دین قبل از یهودیت بدانیم، ‌از نظر تاریخی حداقل یهودیت ‌در گستره تاریخی – جغرافیایی خود از آن سخنی نگفته یا از آن خبر نداشته است؛ بنابراین گفت‌وگو با ادیان دیگر در یهودیت، یعنی یهودیت قبل از دوران تلمودی و در زمانی که اسلام و مسیحیت شکل نگرفته بودند، معنا نداشته است. وی افزود: پس جهان کفر در برابر یهودیت بوده است و یهودیت گرایشی به گفت‌وگو با جهان کفر هم معمولا نداشته، مگر آن که آنها گرایش به یهودی‌شدن نشان می‌دادند. بعدها که قدرت‌هایی در اطراف یهودیان شکل گرفت و ادیان دیگری به وجود آمدند که مشخصا منظور اسلام و مسیحیت است، باز هم یهودیت هیچ گاه دعوت به گرویدن به این دین و گسترش نداشته است. گفت‌وگو برای یهودیان آن دوران، بیشتر جنبه سلبی داشته است تا ایجابی؛ بنابراین جنبه ابلاغی یا دعوت نداشته و جنبه صرفا دفاعی از خود داشته است و در تبیین این بوده که ما یهودیان تا چه حدی و به چه شکلی می‌اندیشیم و حداکثر دعوت به صلح و آرامش بوده است. آبایی در ادامه با تاکید بر این که فقه یهود، آن چنان محتوایی درباره گفت‌وگو ندارد، اظهارداشت: با توجه به اتفاقاتی که در طول تاریخ افتاده است، ‌ تا 2هزار سال پیش که یهودیان از اورشلیم و سرزمین مقدس تبعید شدند، عمده هدف یهودیت حفظ خود بوده و به جای این که به گسترش و ارائه دین خود به دیگران بپردازد، به بقای خود می‌اندیشیده است؛ از این رو هرگز به سمت گفت‌وگو نرفت، مگر این که برای حفظ خود یا دفاع از مقدسات خود مجبور شده باشد. فقه نیز یهود نیز بیشتر جنبه محافظه‌کارانه داشته و همواره ترس از معاشرت با غیریهودیان در آن وجود داشته است؛ زیرا از آنجا که یهودیان در اقلیت بوده‌اند و قدرت از آن غیریهودیان بوده، این آیین همیشه در جوامع مختلف در موضع ضعف بوده است و فقه یهود سعی کرده این معاشرت با غیریهود را کم کند؛ چنان‌که بیشتر احکام و آداب غذا خوردن، حلال و حرام‌ها، ازدواج و معامله به شکلی تنظیم شده که فرد یهودی تا آن جا که ممکن است، با بیگانگان مراوده‌ای نداشته باشد و اگر مراوده‌ای هم دارد در آن علاقه‌ای پیش نیاید تا در نهایت به غیریهودی شدن منجر نشود. وی گفت که دلیل این امر این بوده که همیشه قدرت و اکثریت جمعیتی از آن غیر یهودیان بوده است. آبایی تصریح کرد: یهودیت در این زمان خود را در عرصه جنگی نابرابر می‌دید؛ از این رو کمتر به دنبال این بود که طرف مقابل را دعوت کند، هر چند در موارد بسیار جزئی، امکان این امر وجود داشته است؛ پس فقه یهود بیشتر جنبه تدافعی و واکنشی نسبت به مساله گفت‌وگو داشته، اما به هر حال یهودیت در مقاطعی از تاریخ، بقای خود را در گفت‌وگو در جهان یافته است. نماینده دین یهود در ادامه با بیان این که پس از ظهور اسلام و مسیحیت، یهودیان در دو گستره سرزمین‌های اسلامی و مسیحی قرار گرفتند و این امر آنها را به گفت‌وگو وادار می‌کرد، افزود: ‌هر چند قبل از آن که اسلام به ایران بیاید، یهودیان ایران ‌لاجرم با زرتشتیان گفت‌وگوهایی داشته‌اند، اما این امر ثبت نشده یا من ندیده‌ام؛ ولی بعد از آن چون اسلام دین غالب بر کل منطقه شرق شد، یهودیان که با مسلمانان رو به رو بودند، با آنها گفت و گو کردند، تا امتیازی رد و بدل کنند و به هر حال خود را مستقر کنند، همچنین در سمت مقابل آنها با مسیحیان رو به رو بودند که باز هم سعی کردند از همین طریق گفت‌وگو با آنها کنار بیایند و بتوانند جامعه خود را حفظ کنند. وی در عین حال تصریح کرد که در آن مقطع ‌اسلام و مسیحیت، ادیان گسترش یابنده و ارشادی و تبلیغی بودند و یهودیت به دنبال چاره‌ای در این میان بود که به شکلی با آنها کنار بیاید و بقای خود را حفظ کند (که باید اذعان کرد همیشه در این حیطه موفق نبوده، گذشته از آن که گاه اجبار و زور در زمان‌هایی به جای گفت‌وگو حاکم بوده است). آبایی در ادامه با خاطرنشان کردن این امر که گفت‌وگوی ادیان به شکل امروزی شاید حدود50 سال است که سابقه دارد، اظهار داشت: پیش از این، این تعامل‌ها به نفس گفت‌وگو و شناخت، کمتر می‌پرداخته است. تا قبل از قرن معاصر، یک جنگ نانوشته‌ برای افزایش تعداد پیروان و گسترش قلمرو نفوذ میان اسلام و مسیحیت وجود داشت و یهودیت هم به طور ناخواسته در این فضا تحت فشارهایی قرار می گرفت؛ اما همان گونه که اکثر کشورها تا دو یا سه قرن پیش به دنبال تسخیر کشورهای همجوار و کسب جمعیت و قدرت بیشتری بوده‌اند و امروز با وجود سازمان ملل و تثبیت مرزها، این کشمکش ها تقریبا فروکش کرده است، ‌ ادیان بزرگ هم تا حدی از نظر گستره جغرافیایی و جمعیت پیرو، به ثبات تقریبی رسیده‌اند. وی ادامه داد: به خاطر همین تغییر شرایط است که شکل جدید گفت‌وگو میان ادیان هم تغییر کرده است. این که شکل گفت‌وگو چگونه است، در ادیان مختلف متفاوت است، اما به طور کلی در گفت‌وگو به دنبال این هستیم که نکات تنش‌زای درون‌دینی نسبت به ادیان دیگر را بیابیم و بررسی کنیم چگونه می‌توان آنها را حذف یا تعدیل کرد و یا حداقل مسکوت نهاد. نماینده دین یهود در این میزگرد با یادآوری این که در بطن هر دینی به لحاظ شرایط تاریخی و جغرافیایی، و بیشتر برای حفظ حریم آن دین و مصون داشتن آن از خطرات، بخش‌هایی به صورت احکام یا اعتقادات در نفی ادیان دیگر وجود دارد، گفت: امروز در گفت‌وگوهای بین دینی، ما با یافتن ریشه این نکات تنش زا، به دنبال کم‌رنگ کردن اختلاف‌ها هستیم و یا این می‌خواهیم به طور متقابل، نقاط اشتراک را آن قدر پررنگ و با اهمیت جلوه دهیم که صدای اختلافات و تنش‌های تاریخی و دینی کمتر شنیده شود؛ اما قبل از آن، شناخت لازم است. تقریبا می‌توانم بگویم گفت‌وگو هنوز شکل نگرفته، زیرا ما در گفت‌وگو چیزی را مبادله می‌کنیم، این در حالیست که ادیان شاید هنوز به سطح مبادله فکری نرسیده‌اند و اکنون صرفا شناخت ادیان حاکم است. آبایی هم‌چنین با تاکید بر تعیین‌کننده‌بودن هدف گفت‌وگو در موفق‌بودن به گفت‌وگو نشستن ادیان، تصریح کرد: اگر در گفت‌وگو، هدف، شناخت باشد، در کلیه سطوح جامعه (مردم عادی و نخبگان) قابل طرح است. نظر به این که متفکران ادیان لاجرم مطالعه دینی دارند، پس در گفت‌وگو بیشتر به شناخت سطوح پایینی جامعه از ادیان مختلف برای آماده‌سازی بستر اجتماعی احتیاج داریم. لایه‌های ارتدوکسی ادیان معمولا اهل نشستن پای میزهای گفت‌وگو نیستند و می‌اندیشند آنچه آنها دارند، کامل است و چیزی برای شنیدن از سوی مقابل وجود ندارد، مگر این که بخواهند طرف مقابل را به سوی دین خود دعوت یا حداکثر از دین خود در برابر اعتقادات غیر، دفاع کنند؛ از این رو بیشتر لایه‌های میانه‌رو دینی به دنبال شناخت متقابل و گفت‌وگو هستند. این پژوهشگر دین یهود در ادامه تاکید کرد: اما پس از طی مرحله شناخت، اگر قرار است گفت‌وگویی انجام شود، باید در سطحی انجام شود که طرفین، قدرت لازم را از جانب دین خود داشته باشند؛ مانند سفیر کشوری که قدرت‌هایی به او تفویض شده تا در خلال گفت‌وگو، اگر تصمیمی اتخاذ شود، لاجرم دولت متبوعش آن‌ را پذیرفته است. در سطح گفت‌وگوی بین ادیان نیز اگر روزی انجام شود، کسانی باید پشت میزهای گفت‌وگو بنشینند که حاصل مبادلات فکری و عقیدتی آنها از جانب اکثریت پیروان آن دین مورد پذیرش قرار بگیرد و به عبارت دیگر، مراجع دینی باید آمادگی (و بیشتر شجاعت) آن را داشته باشند که مهر صحت بر این قسم گفت‌وگوها بزنند. به گزارش ایسنا در این میزگرد همچنین «پدرام سروش‌پور»، موبد زرتشتی با بیان این که اگر امروز بخواهیم عملی‌تر وارد گفت‌وگو شویم، باید بدانیم که دین زرتشت به دلیل کهن‌بودن، شرایط خاص خود را داراست، گفت: سرودهای اهورایی اشوزرتشت در کتابی به نام گاتها به دست ما رسیده است که از نظر زبان‌شناسی، حداقل 700 یا 800 سال قبل از هخامنشیان است و مشخصا از آن اشو زرتشت است و این کتاب الهی در دل کتاب جامعی به نام اوستا قرار دارد که علاوه بر سخنان اشوزرتشت، فرهنگ دینی زرتشتی را که بعدها شکل گرفته است نیز شامل می شود. آن چه اشوزرتشت در گاتها فرموده، مجموعه ای از مفاهیمی معنوی به دور از دستورها یا احکامی که امروز فقه می‌نامیم است و اتفاقا تکیه اصلی گاتها، بر گفت‌وگو بوده است، ‌یعنی از اندیشه نیک شروع شده است. وی افزود: زمانی که اندیشه به باور می‌رسد‌، ابراز آن بر اساس راستی گفت‌وگو را شکل می‌دهد که به کردار نیک منجر می‌شود؛ به همین دلیل اشوزرتشت خود را به عنوان نخستین آموزگار بشری معرفی و با سرودهایش در گاتها پیام خود را برای همه مطرح می‌کند و در آن ایرانی، ‌غیرایرانی، زرتشتی و ‌غیر زرتشتی وجود ندارد و این، کهن‌ترین پیامی است که از چهار هزار سال پیش تا کنون باقی مانده و مکتوب به دست ما رسیده است. این موبد زرتشتی در ادامه خاطرنشان کرد: همان طور که گفته شد در گاتها به غیر از چند مورد حکمی مبنی بر منع قربانی‌کردن، استفاده‌نکردن از مواد زایل‌کننده اندیشه و کنارگذاردن جنگ‌افزار، هیچ دستور دینی دیگری نمی‌بینیم. شاید به همین دلیل تا مدت‌ها، دین زرتشتی یک دین شامل فقه و احکام و حاکمیت نبوده و در عین حال پشتوانه فکری تمام افرادی را که در ایران بودند، شکل می داده است؛ برای مثال کتیبه معروف هخامنشی با این جمله آغاز می‌شود که «ای اهورامزدا این کشور را از سه چیز دور نگه دار: دشمن (دژمن: بدانیش)، دروغ (دژوخت: ناراستی) و خشکسالی (عدم توانمندی و پیشرفت)» که این برگرفته از سه پله نخستین از هفت مرحله‌ای است که اشوزرتشت در گاتها برای کمال انسان معرفی کرده و شامل وهومن (نیک‌اندیشی)، اردیبهشت (بهترین راستی‌ها)، شهریور (شهریاری اهورایی، توانمندی و پیشرفت) می‌شود. سروش‌پور همچنین تاکید کرد: به همین دلیل بوده که ما در این دوره شاهد تساهل و تسامح بیشتری و گفت‌وگو در سطح نامحدودتری بین ادیان بوده‌ایم. هخامنشیان، یهودیان را در اعمال دین خود آزاد گذاشته و حتی به آنها در بازسازی معابدشان کمک کردند. هنگام فتح بابل نیز خدای بابلیان را مورد بی حرمتی قرار ندادند و با مصریان نیز همین گونه برخورد کردند؛ چرا که اشوزرتشت در گاتها می‌فرماید انسان آزاد است تا با تکیه بر اندیشه نیک به اختیار و آزادی کامل دین خود را برگزیند. وی در ادامه اظهارداشت: از آن جا که پیام اشوزرتشت در دل سرودهایش در کتاب گاتها بسیار رمزگونه و پیچیده بوده است، دوره اول را زمان حضور زرتشت و نزول گاتها نامیدند که در حقیقت خود اشوزرتشت بیانی بوده است بر مفاهیم گاتهایی. دوره دوم، زمانی نزدیک به دوره اشوزرتشت را شامل می‌شود که شاگردان او سعی ‌کردند کتاب گاتها را با اندیشه خود درک و تفسیر کنند و احتمالا قسمت‌های اصلی اوستا در این زمان شکل گرفته است و در دوره سوم تاریخی، ‌از زمان احتمالا ساسانیان آغاز می شده که دین زرتشتی با ساختارهای دینی و فقه شکل گرفته است. وی در ادامه گفت: با این حال ما در زمان ساسانیان نیز، ‌شاهد گفت‌وگوهای بسیار بزرگی بوده‌ایم؛ چرا که ایران به دلیل مرکزیت جغرافیای در بین فرهنگ‌های گوناگون، ‌ مورد برخورد فرهنگی مختلف در طول تاریخ قرار داشته و اقوام و فرهنگ‌های زیادی در این سرزمین حضور پیدا ‌کرده‌اند و زمانی که موبدان به کمک اردشیر بابکان دین رسمی زرتشتی را محکم‌تر از گذشته استوار کردند، ‌ بحث و جدل‌های زیادی رخ داد که موبدان بزرگی چون آذرباد مهراسپند و پسرش نقش بسزایی در آن داشته‌اند. پس از ورود اسلام هم به نظر می‌رسد این گونه بحث و جدل‌ها بوده است که مکتوبات آن در دست ما نیست، ولی آن چه مشخص است، اگر در گفت‌و‌گوی ادیان وارد شویم، می‌توانیم این مرزها را بشکنیم و در زمینه مفاهیم، سنت‌ها و آیین‌ها، مشترکات زیادی میان ادیان پیدا کنیم که می‌تواند در جهت دستیابی به صلح جهانی بسیار موثر باشد. این موبد زرتشتی در ادامه تصریح کرد: البته در زمینه فقاهت در ادیان مشکلاتی وجود دارد که ممکن است دست ما را برای گفت‌وگو ببندد، با این حال به نظر من در چهار حیطه مختلف می‌توان بحث گفت‌وگوی ادیان را باز کرد که شناخت مفاهیم الهی، آیین‌ها و سنت‌ها، فقه و احکام و مهم‌تر از همه از دید من دستیابی به مشترکات دین در دل یک فرهنگ واحد را که همان فرهنگ ایرانی است، شامل می‌شود. وی اضافه کرد: البته هدف از گفت‌وگو به زمان و کسانی برمی‌گردد که گفت‌وگو در آن مطرح شده است، زمانی که اشوزرتشت خود با پیروانش به گفت‌وگو می‌پردازد، هدف او، هدایت مردم به اندیشه نیک و مفاهیم اخلاقی و معنوی همچون راستی، شهریاری بر نفس، عشق اهورایی، کمال، رسایی و جاودانگی است. در زمان ساسانیان بحث به شکل‌ دیگری مطرح شده است. شاید در آن زمان به این نتیجه رسیده‌اند که در راستای درک و پیاده‌کردن مفاهیم گاتها به یکپارچگی و مرکزیت دینی در ساختارهای اجتماعی نیاز دارند‌ و این بار مطمئنا هدف از گفت‌وگوها چیز دیگری بوده است. وی افزود: اما با وجود حاکمیت شدید احکام در زمان ساسانیان هم گفت‌وگو حتی در میان سران زرتشتی و ادیان دیگر وجود داشته است. از نظر من در حال حاضر هدف از گفت‌وگو، شناخت فرهنگ ایرانی است. من احساس می‌کنم فرهنگ‌ها مجموعه‌ای از تجربه‌هایی است که ادیان، ‌ جدا از بخش الهی، در قالب ملت‌ها در طول تاریخ به وجود آورده‌اند که بخشی از آن همان سنت است، ‌ این بخش بسیار باارزش است و به همه ایرانیان در طی تاریخ پنج‌هزار ساله فرهنگی ایران زمین تعلق دارد. هدف من از گفت‌وگو این است که فرهنگ مشترک را بیابیم و فرهنگ ایرانی را بشناسم و آن را چه در دل این فرهنگ شکل گرفته دریابم، ‌ که بسیاری از آن در بین همه ما ایرانیان مشترک بوده و به نظر من همین امر بسیار باارزش است. به گزارش ایسنا در این نشست همچنین حجت‌الاسلام سیدمحمدعلی ابطحی رییس موسسه گفت‌وگوی ادیان با بیان این که من فکر می‌کنم، در بحث گفت‌وگوی ادیان همه ادیان در یک سطح نمی‌توانند اظهار نظر کنند، گفت: هر چه سطح ادیان به معنای زمانی خود بالاتر می‌رود، ‌ یعنی دین جدیدتری متولد می‌شود، برای آن دین جدید گفت‌وگو با ادیان گذشته کار بسیار راحتی است، اما برای ادیان گذشته این که بپذیرند با ادیان جدید سخن بگویند، خیلی کار راحتی نیست. وی افزود: به این معنا، ‌ اسلام، ‌ غنی‌ترین آموزه‌های رسمی قرآن و احادیث را در ارتباط با گفت‌وگوی ادیان دارد؛ زیرا برای دینی که می‌تواند ادیان گذشته خود را بپذیرد، گفت‌وگو خیلی کار دشواری نیست و می تواند خود را با آن‌ها تطبیق دهد و وارد گفت‌وگو شود. نماینده دین اسلام در این میزگرد خاطرنشان کرد: برای ادیان پیشین، این کار دشوارتر است؛ زیرا معمولا ادیان پیش‌فرضی نزد خود دارند و آن این است که خود را کامل‌ترین می‌دانند و چون این پیش فرض وجود دارد، ‌ پذیرش گفت‌وگو با ادیان دیگر به معنای یک نوع پذیرش نقصان هم تلقی می‌شود؛ از این رو من معتقدم در حوزه ادیان به سمت بحث بر سر مبانی فقهی نرویم و یا حتی به دنبال این نباشیم تا در مبانی اعتقادی ادیان تغییری ایجاد کنیم. ‌ ما بیشتر گفت‌وگوی ادیان را به معنی همکاری با ادیان باید در نظر بگیریم. علت هم این است که نمی‌توان از دینی انتظار داشت بخشی از اعتقادات خود را کنار بزند و به خاطر دین خاصی که بعدا آمده و یا قبلا ظهور کرده، خود را نادیده بگیرد. ابطحی در ادامه تصریح کرد: در بحث گفت‌وگوی ادیان باید توجه کنیم نباید به سمت تغییر در ادیان و مبانی آن‌ها باشیم، ‌ این روش، ‌ شیوه افراطیون ادیان است که الان در دنیا هم گسترش یافته ‌است و مکاتب بسیار جدی راه انداخته‌اند و شاید هیچ وقت این قدر قدرتمند نبوده‌اند، زیرا قدرتمندترین آنها آمریکاست و در آن بوش طرافدار کلیسای خود است و قدرت ‌جدی‌تری هم در دنیای اسلام شکل گرفته است که باز قدرت در آن حکومت دارد، در دوران جدید ایران هم یک نوع حضور این افراد حداکثری، که معتقد به بازگشت همه بشریت به اسلام هستند، به جای این که به نجات برسند، ‌ وجود دارد. وی افزود: در جهان امروز انسان‌های خشنی مانند بن‌لادن هستند که در این حوزه جای می‌گیرند و همه اشکال کارشان این است که گفت‌وگوهای ادیان را به معنای گفت‌وگو برای تغییر مبانی دینی و رسیدن به دین و یا تغییر دین می‌دانند. این مرحله به اعتقاد من، سپری شده و مسیحیت در این کار از همه بیشتر اقدام کرده، دوران میسیونری‌ها و تبلیغات و تبشیر و اعزام افراد مختلف به کشورهای جهان برای تغییر گذشته است. رییس موسسه ادیان با بیان این که در اسلام هم بحث این تغییرات وجود دارد، تصریح کرد: به اعتقاد من ما باید حوزه گفت‌وگو را از حوزه تغییر دین کاملا جدا کنیم؛ زیرا در این حوزه به نتیجه نمی‌رسیم. به یک معنا گفت‌وگوی ادیان برای رسیدن به نتیجه نیست؛ بلکه خود این امر که ادیان با هم گفت‌وگو کنند، نتیجه است؛ یعنی خود نوعی هدف است. مهم این است که ادیان نسبت به آن چه ما میخواهیم و آن رواج معنویت و اخلاق در دنیاست، با هم همکاری کنند. در این صورت هدف ما که همیشه به آن نیازمندیم محقق می‌شود. وی با تاکید بر این که باید گفت‌وگوی ادیان را در برابر جنگ میان ادیان قرار دهیم، افزود: در سال 1961 میلادی بحث واتیکان دوم شروع شد و در حقیقت یک نیاز اجتماعی مسیحیت را وادار کرد تا این امر را بپذیرد و گفت‌وگوی میان اسلام و مسیحیت رخ دهد. با یهودیت مشکلی وجود نداشت، زیرا دین قبل از مسیحیت بود، اما با اسلام گفت‌وگو دشوار شد. این نیازی است که ما همیشه باید به آن توجه کنیم که یک نیاز عقیدتی و مبنایی نبوده است، یعنی مسیحیت زمانی در درون خود احساس نکرده که در انجیل نقصانی وجود دارد و باید آن را قرآن وام بگیرد، بلکه یک نیاز اجتماعی او را وادار به گفت‌وگو کرد. ابطحی در ادامه تصریح کرد: من ادیان را از نظر زمانی مقدم‌تر یا متاخرتر نسبت به هم می‌دانم. ادیان همه خود را کامل‌ترین می‌دانند، اما من می‌گویم دین‌ها از نظر زمانی در گفت‌وگو راحت‌تر عمل می‌کنند، یعنی دین‌های جدید، ‌ دین‌های قبلی را می‌پذیرند؛ اما بالعلکس آن دشوار است؛ مثلا سخن گفتن برای زرتشتیان به عنوان اولین با سایر ادیان دشوارتر است؛ زیرا اولین دین است و به طور طبیعی خود را حق‌تر می‌داند و معنای پذیرش حق‌تر بودن ادیان جدید این است که از دین گذشته دست بردارند. وی خاطرنشان کرد: به نظر من علت اصلی گفت‌وگو نیازهای امروز بشر است. ما بدیل گفت‌وگو را درگیری می‌دانیم که تجربه آن را نیز داشته‌ایم. بدترین جنگ‌های تاریخی و خونین‌ترین آن‌ها را مدعیان ادیان به راه انداخته‌اند. این جنگ‌های خونین، ‌ به خاطر این بوده که گفت‌وگو را نپذیرفته‌اند. اگر گفت‌وگو پذیرفته شود یک سری خطرات مشترک که ادیان را تهدید می‌کند، دفع می‌شود و نیازهای مشترک جامعه بشری هم می‌تواند از سوی ادیان پاسخ داده شود. تهدیدهای مشترک عبارتند از نفی دین و معنویت که عرصه و حرف مشترک همه ادیان است. رییس موسسه گفت‌وگوی ادیان در ادامه با تاکید بر این که یگانگی خدا و امیدبخشی به آینده نیز از اصول مشترک میان ادیان است، گفت: ضرورت گفت‌وگوی ادیان از زمانی که گرایش به بی‌دینی گسترش یافته است، حس می‌شود. بسیاری از نیازهای بشریت از سوی ادیان پاسخ داده می‌شود؛ مثلا صنعتی‌ شدن بشر به بحران‌های زیادی تبدیل می‌شود، مثل بحران خانواده که ادیان به حل آن یاری می‌رسانند یا بحران محیط زیست، زیرا بنیاد مشترکی در میان ادیان است و تحت این آموزه که برای دیگران آن چه را بخواه که برای خود می‌خواهی، می‌توان کارهایی کرد که بشریت را به سمت آرامش و صلح می‌برد و هدف گفت‌وگوی ادیان همین امور است. اگر با این نگاه گفت‌وگوی ادیان را ببینیم، همیشه ضروری، جدید و نیاز بشریت به آن ملموس است، اما اگر آن را به سمت فهم حقانیت و برتری دین ببریم، قطعا به جنگ و خونریزی منتهی می‌شود. ابطحی همچنین تصریح کرد: ‌ زمانی که ما از موضع حوزه گفت‌وگو دینی حرف می‌زنیم، در این حوزه می‌گوییم دین می‌تواند برای صلح بشریت کمک کند و به تقویت بنیاد خانواده بپردازد. ما باید ادیان را به رسمیت بشناسیم و با هم دیگر گفت‌وگو کنیم، اما نه بر سر مسائل درونی ادیان. به گزارش ایسنا «آرش آبائی» نیز در ادامه این نشست مشترک دینی با تاکید بر ویژگی‌های دین یهود به عنوان دینی که همواره در اقلیت بوده و مبانی فکری این دین متفاوت از اسلام و مسیحیت است، گفت: فرض اسلام این است که حداقل امیدوار است و ایده‌ آن این است که تمام دنیا مسلمان شوند و مسیحیت هم همین ایده را دارد و تلاش خود را برای تحقق آن تا حد امکان انجام می‌دهد، اما مبنای یهودیت اصلا این گسترش نیست. به دلیل این که یهودیت بسیار نسبت به وضعیت دینی خود صلب است، هدف آن از ابتدا هرگز یهودی کردن جهان نبوده است. در خود تورات هم خداوند به بنی‌اسرائیل گفته شما «مملکت کاهنان» برای من و جهان هستید، کاهنان طبقه‌ای شبیه روحانیون و واسطه‌ای میان مردم عادی و خداوند در جامعه یهودی در امور خاص عبادی معبد بیت‌المقدس بودند. وی افزود: تلقی دین یهود از خود در ابتدا این بوده که مملکت کاهنان است، یعنی جهانیان در نهایت موحد می‌شوند و یهودیان، ‌ نقش کاهنان جهان را اجرا می‌کنند، ‌ اما تا به حال این امر محقق نشده است. به هر جهت، به دلیل قلت جمعیت یهودی در جهان و پراکندگی آنها در کشورهای مختلف، بخش اصلی و اعظم گفت‌وگوی جهانی ادیان همواره بین اسلام و مسیحیت شکل گرفته و یهودیت حداکثر به عنوان یک ناظر در این جریان مطرح بوده است. ابطحی نیز در ادامه علت انجام‌نشدن گفت‌وگو میان اسلام و یهودیت را انگیزه‌های سیاسی دانست و گفت: مرزبندی‌های سیاسی که پس از حکومت اسرائیل به وجود آمده، شیوع یافته و تنها بحث مبنایی دینی نیست. وی با یادآوری مجدد سهم سنگینی فضای سیاسی بین اسلام و یهود در گفت‌وگوی بین این دو دین، گفت: این فضا باعث شده این گفت‌وگو شکل نگیرد؛ یعنی مسلمانانی که حاضرند با مسیحیت گفت‌وگو کنند، احساس نمی‌کنند بار سیاسی وجود دارد و معنای آن پذیرش رژیمی غاصب است. این مسائل باعث شده است که مدار گفت‌وگو، بیشتر بین اسلام و مسیحیت شکل بگیرد. ابطحی افزود: اگر همین شرایط برای گفت‌وگوی ادیان قبل از 1948 پیش می‌آمد، حجم گفت‌وگوی اسلام و مسیحیت با یهود بسیار بیشتر بود. به گزارش ایسنا در ادامه این نشست دینی سروش پور، موبد زرتشتی با اشاره به تاریخ ایران خاطر نشان کرد: اساس فرهنگ ایرانی به دلیل مکان جغرافیای آن که محل گذر فرهنگ‌ها بوده، بر گفت‌وگو استوار بوده و بالطبع خواهد بود. من به فرهنگی با نام ایرانی قائل هستم که آن را جدای از ادیان الهی که در آن رشد کرده و تاثیرگذار بوده است، نتیجه تفکرات و اندیشه‌های تمام ایرانیان می‌دانم که در طول این 5 هزار سال در جهت شناخت مفاهیم دینی، فرهنگ‌سازی کرده‌اند و تنها با شناخت این گونه فرهنگ ایرانی است که ما می‌توانیم بحث گفت‌وگوی فرهنگ‌ها را مطرح کنیم. وی هم‌چنین تاکید کرد: ‌ انسانی دین‌باور است که با اندیشه و اختیار خود راه را انتخاب کند و در ازای این اختیاری که از جانب اهورامزدا به انسان داده شده است، انسان در قبال عملکرد خود مسوول است، پس این اختیار در ماهیت فرهنگ ایرانی از ابتدا تا الان وجود داشته است؛ البته یکی از موانعی که من در گفت‌وگوی ادیان می‌بینیم، همین بحث آزادی و اختیار است؛ یعنی ما باید آزادی افراد را در انتخاب راه خود به رسمیت بشناسیم و تنها در این صورت است که گفت‌وگو شکل می‌گیرد. این که بدانیم تحکم مطرح نیست و به گفته اشوزرتشت انسان‌ها حتی در انتخاب راه نیک یا بد نیز کاملا آزاد و مختار هستند، چه رسد به ادیان الهی که همه از یک نقطه نشات گرفته و آرمان واحدی هم دارند، آنگاه خواهیم توانست گفت‌وگویی را شکل دهیم که نه تعارف است و نه محاربه، بلکه گفت‌وگویی است اندیشمندانه و هدفمند. این موبد زرتشتی درارزیابی نسبت به توهین به ادیان که بعضا در نقاط مختلف جهان شاهدش هستیم نیز گفت: من معتقدم بهترین کاری که می‌شود کرد این است که گفت‌وگوی درست ادیان را راه بیندازیم و آنها منعکس شود و نتایجش شکل بگیرد، این امر خود به خود راه را بر این گونه حرکات توهین‌آمیز خواهد بست. وی افزود: ‌ به جای این که نهادی بسازیم که جلو بدی‌ها را بگیرد، باید نهادی بسازیم که خوبی‌ها را گسترش دهد؛ این شیوه مطمئن‌تر است؛ چرا که در درون همه انسان‌ها وجدانی وجود دارد که خود به خود انسان‌ها را به سمت نیکی‌ها سوق می‌دهد، اگر نیکی‌ها را بشناسانیم آن گاه بدی‌ها عقب می‌روند. آبایی نماینده آیین یهود نیز در این نشست خاطرنشان کرد: به نظر من توهین به مذاهب را باید به دو بخش تقسیم کنیم، یک بخش دینی و دیگری ژورنالیستی. در بخش دینی، توهین‌هایی داریم که جز  مبانی دین محسوب می‌شوند، یعنی اتهام‌هایی که ادیان به هم می‌زنند و مثلا یک دین، سایر ادیان را دین نمی داند و یا در داخل احکام ادیان دیگر مواردی ضددینی می‌یابد، یا ادیان بعدی که ادیان قبلی خود را تحریف شده می‌دانند و کتب یا آموزه‌های آنها را مورد شک و تردید قرار می‌دهند. این بخش دشوار مساله است که در همان سطوح بالای دینی حداقل مسکوت باید گذاشته شود. اگر در یک سطح بالاتری بنگریم، مجمعی قانونی و رسمی شبیه پارلمان ادیان در سازمان ملل می‌تواند اعلامیه‌ای با امضای رهبران دینی ادیان برای توقف توهین به ادیان به هر شکل صادر کند. وی ادامه داد: اما بخش دوم توهین‌ها ژورنالیستی است، مثل کاریکاتورها که به نظر من بیشتر جنبه سیاسی دارد، سیاست را به سختی می‌توان مهار کرد؛ مگر این که از طریق فشارهای بین‌المللی بر دولت‌ها بتوان این توهین‌ها را کاهش داد؛ اما باید توجه داشت که همانند توهین‌هایی که نسبت به اسلام شد، از جوانب دیگری به مسیحیت و یهودیت نیز اتهاماتی وارد شده است. وی ابراز عقیده کرد که برگزاری مسابقه کاریکاتور با موضوع هولوکاست نیز مصداق توهین به ادیان است زیرا یک فاجعه عظیم بشری را که مشخصا ریشه دینی داشت زیر سوال می‌برد. آبایی افزود: من معتقدم متولیان ادیان این اختلاف‌ها و توهین‌ها را مستقیما رهبری نمی‌کنند، اما به خاطر اختلافاتی که در ادیان وجود دارد، گاه در دل خود به نوعی خشنود هستند و جانب بی‌طرفی را در برابر وقایع در پیش می‌گیرند و سکوت آنها حداقل نشان‌دهنده رضایت آنهاست. در خیلی از این فجایع که در طول تاریخ رخ داده، بسیاری از متولیان ادیان در جریان امور بوده‌اند و می‌توانستند اقدامی بکنند، اما چون دین مقابل آنها مورد هجوم قرار گرفته بود، سکوت اختیار و به طور ضمنی، مجوز شرعی ادامه جنایات را صادر کرده‌اند. وی تاکید کرد: من فکر می‌کنم هر چند بازیگران اصلی این حوزه سیاستمداران هستند، اما مراجع دینی حداقل می‌توانند اعلام برائت و اعتراض کنند و به میزان توان و نفوذ خود در قشرهای مختلف جامعه، در این کارها تاخیر بیندازند؛ اعتراض آنها درجه خشونت را مطمئنا پایین می‌آورد. سیدمحمدعلی ابطحی نیز درادامه این بحث توهین‌ ادیان نسبت به یکدیگر را امری تاریخی دانست و گفت: این توهین ها یک مقدار ممکن است بزرگتر جلوه داده شود، همیشه در طول تاریخ بین رهبران تندرو ادیان معمولا این فضاها وجود داشته است، آنها بقا خود را در این نوع اهانت‌ها و نفی دیگران می دیدند. امکان همراهی و همکاری با سایر ادیان را نداشتند، معمولا جریانات افراطی، جریانات کم عمق و کم سوادی هستند که بیشتر به دنبال جمع آوری مرید یا حامی در جامعه هستند، جمع کردن مرید با جمع کردن احساسات و آن را علیه دیگری بسیج کردن به طور طبیعی امکان پذیر نیست و از این رو آنها همواره سعی می کردند از احساسات دینی استفاده کنند و پیشتاز آن باشند، حتی اگر به ادیان خودشان هم آسیب جدی بخورد. وی که این رویه را تا حدی متاثر از قدرت گرفتن دین می‌دانست، افزود: اگر امری قدرت نداشته باشد از آن استفاده نمی شود وقتی که قدرت می گیرد، طبیعتا از آن قدرت کسانی که منافع سیاسی، مذهبی و اجتماعی دارند، سو  استفاده می‌کنند. افراطیون معمولا قدرت را در یک بخش ندارند، افراطی ترین جریانات دینی در دنیا درحال حاضر به قدرت رسیده‌اند و در حال جنگ با هم هستند، یعنی همان میزانی که مکتب بن لادن در اسلام افراطی است و سعی می کند با پشتوانه قدرت مردم جهان را مسلمان کند، به همان میزان مکتب کلیسای بوش هم افراطی است و با پشتوانه قدرت عمل می کنند. رییس موسسه‌گفت‌وگوی ادیان در ادامه تصریح کرد: زمانیکه این افراطیون با همدیگر کنار هم قرار می گیرند، نهایتا چیزی به نام مکتب توهین شکل می گیرد. توهین خود موضوعیت ندارد وخودش بیشتر برای جمع کردن احساسات طرفداران و برآشفته کردن احساسات مخالفان است. وی همچنین خاطرنشان کرد: ‌ البته در درصد قابل توجهی از فیلم‌های ساخته شده دنیا به نوعی تعرض به حوزه کلیسا، مسیح و ادیان وجود دارد، اما معمولا دردنیا جدی گرفته نمی شود و زمانیکه جدی گرفته نمی شود، اثری هم نمی گذارد. گاهی اوقات برخی اتفاقات را خیلی جدی گرفتن تاثیرات منفی و بدی دارد. وی در عین حال خاطرنشان کرد: بین این نوع حرکات ژورنالیستی با سخنرانی پاپ علیه اسلام تفاوت وجود دارد، او به عنوان رهبر یک جریان صحبت می کند که مسوولیت دینی دارند، باید بین این ها تفاوت را قائل شد و به حرکات ژورنالیستی بی اعتنا بود، البته رهبران دینی مسوولیت پذیر هستند و اگر جسارتی به ادیان بکنند، کاملا مسوولیت آن را قبول می‌کنند. رییس موسسه‌ی‌گفت‌وگوی ادیان در ادامه اهمیت مشکلاتی که مذاهب درون ادیان برای هم می‌سازند را بیش از مشکلاتی دانست که ادیان برای هم ایجاد می‌کنند و گفت: در حوزه ‌مذاهب درون ادیان این بی مسوولیتی ها خیلی فراوان است. مثل خطاهای وهابیت افراطی که امروز در عربستان سعودی انجام می دهند یا حتی فعالیت شیعیان افراطی دینی در ایران وعراق، این‌ها بهترین عواملی هستند که یکدیگر را می یابند و با همدیگر بازی را به چرخش در می آورند و در نهایت قربانی‌ها اعضای آن مذهب هستند. وی افزود: در این حوزه من معتقدم که مسوولیت پذیری را باید به دوش کسانی انداخت که صاحب مسوولیت در حوزه ادیان مختلف هستند. رهبران بزرگ ادیان معمولا مسوولیت پذیرند و اشتباهاتی هم اگر داشتند، زود مرتفع می‌کنند. اما در بین و درون مذاهب من معتقدم که مسوولیت پذیری وجود ندارد، افراد مسوولی که باید پاسخگو باشند، لااقل در بین شیعه و سنی ها کسانی هستند که مکاتب افراطی را شکل می دهند و نتیجه آن قربانی شدن انسان های فراوان مظلوم و بی گناه است. در ادامه این نشست دینی سروش پور که به نمایندگی از آیین زرتشت حاضر شده بود در تبیین نگاه آیین متبوعش به فعالیت سایر ادیان اظهارداشت: ‌ آنچه که ما به آن افتخار می کنیم، طرز برخورد هخامنشیان با ادیان دیگر است، انسان شدن و انسان بودن، برای ما حرف اول است. هخامنشیان با وجود آنکه اهورامزدا را به عنوان خدای یکتا ستایش می کردند، اما زمانی که بابل را فتح کردند، حتی در برابر بت بابل احترام گذاشته و یهودیان را نیز در دین خود آزاد گذاردند، من فکر می کنم این برخوردعالی است، زیرا هدف ما نتایج آخری است که به دست می‌آید. مهم نیست به اسم اسلام یا زرتشت باشد، بلکه باید به این اسم باشد که انسان ها بتوانند انسان باشند و اخلاقیات بر جهان حاکم شود. همچنین آبائی نیز دین یهود را دینی که خواهان حاکمیت جهانی باشد، ندانست و گفت: دین یهود، اصلا ایده حاکم شدن بر جهان را نداشته است، اما اگر به صورت فرضی هم نگاه کنیم به طور تئوریک در دین یهود قدرت تحمل دیگران (غیر یهودیان) وجود دارد، زیرا یهودیت معتقد است که اگر کسی یا کسانی قوانین 7 گانه دوره حضرت نوح را که بطور عمده شامل عدم بت پرستی، قتل و زنا و نیز پیروی از عدالت است رعایت کند، سهمی از جهان آخرت دارد. وی افزود: این نگاه یهودیان به غیر یهودیان است. غیر یهودی که حداقل احکام خداوند را به شرح گفته شده رعایت کند، رستگار می شود. علاوه بر این، ما از موسی بن میمون، عالم یهودی که که در بستر اسلامی بزرگ شده و مبانی فقه یهود را نهایی کرده است، جمله ای داریم به این مضمون که "پیامبران اسلام و مسیحیت هموار کننده راه منجی موعود جهان بودند". بنابراین یهود رسما نسبت به غیر یهود و به ویژه مسلمانان و مسیحیان (علیرغم حواشی و اختلاف نظرهای انکار ناپذیر) که ملتزم به حداقل احکام مذکور باشند، موضع پذیرش رستگاری دارد. لذا بستر رفتاری جهانی از دید تئوری برای دین یهود وجود دارد. ابطحی نیز در ادامه بحث اقلیت و اکثریت دینی، را یکی از بحث‌های اصلی حوزه گفت وگوی دینی برشمرد و گفت: ‌ ما نمی توانیم نسبت به یک انسان غربی که از درخانه بیرون می آید و از چیزی به نام اسلام که هر لحظه ممکن است او را دچار یک حادثه انسانی بکند و می‌هراسد، بی تفاوت باشیم. باید فهمید مرز بین اسلام و افراط چیست، تا بگوییم که تداخل جهان که هر کسی از میزان قدرت خوداستفاده می کند، علیه چیست. وی با تاکید بر آزادی ادیان یادآور شد: چند موضوع &amp; nbsp; وجود دارد که نیازمند بحث جدی است، مسئله میان ادیان بحث تغییر دین و ارتداد است که باید با اجتهاد بیشتر به آن برسند و دقت کنند و راه حل های آن را بیابند. در دنیا هم این نادیده گرفتن حقوق اقلیت ها یک بحث کاملا جدی است که در سراسر جهان رخ می دهد. در حقوق اقلیت و اکثریت دینی امر فراتری نیز وجود دارد که شامل مباحث شریعتی است و باید به ادیان در سراسر جهان آزادی در آموزش واجرای مناسک را داد. موشه آریه فریدمن، خاخام ارشد جامعه‌ی ارتدوکس‌های یهودی اتریش و عضو جنبش جهانی ضد صهیونیسم نتوری کارتا (نگهبانان شهر)، چندی پیش به دعوت بنیاد جهانی بررسی هولوکاست به ایران سفر تقریبا 10 روزه‌ای داشت و در طول این سفر ضمن شرکت در راهپیمایی روز جهانی قدس و دیدار با رییس‌جمهور کشورمان در دانشگاه تهران و در حاشیه راهپیمایی روز قدس، در برخی از دانشگاه‌های کشور از جمله دانشگاه تهران و فردوسی مشهد و هم‌چنین گفت‌وگوی ویژه‌ی خبری 22: 30 حضور پیدا کرد و به تشریح دیدگاه‌های خود درباره‌ی هولوکاست و صهیونیسم پرداخت. عقاید این خاخام یهودی آمریکایی الااصل ساکن اتریش درباره‌ی هولوکاست و رژیم صهیونیستی بعضا باعث ایجاد مشکلاتی برای وی و خانواده‌اش شده است؛ به عنوان نمونه، سال گذشته بعد از این‌که وی در همایش هولوکاست در تهران شرکت کرد و به کشور خود بازگشت، از طرف برخی از افراطیون صهیونیست مورد ضرب و شتم قرار گرفت و طبق اخبار منتشر شده، پلیس در دفاع از وی اقدامی انجام نداد. او هم‌چنین در کشور هایی همچون آمریکا و لهستان نیز مورد ضرب و شتم صهیونیست های افراطی قرارگرفته است. اعتقادات فریدمن برای فرزندانش نیز مشکلاتی را ایجاد کرده است؛ از جمله این‌که فرزندان وی که در یک مدرسه‌ی یهودی تحصیل می‌کردند، در حال حاضر از سوی این مدرسه جهت ادامه تحصیل پذیرش نشده و در آغاز سال تحصیلی به جای این‌که فرزندان وی به کلاس درس بروند، در یک انبار محبوس شدند. دادگاه اتریش نیز طی حکمی تصمیم این مدرسه‌ی یهودی را زیر سوال برده و خواستار حق تحصیل برای فرزندان فریدمن شده است، اما این مدرسه‌ی یهودی زیر بار این تصمیم نرفته و اعلام کرده تا زمانی که فریدمن دست از عقایدش در رابطه با صهیونیسم و حمایت از جمهوری اسلامی ایران برندارد فرزندانش حق تحصیل در این مدرسه را ندارند. مصاحبه‌ی خبرنگاران خبرگزاری دانشجویان ایران با فریدمن 37 ساله و که پدر 7 فرزند است، در بعدازظهر روزهای ابتدای پاییز و به ناچار در پارک نیاوران تهران و زیر باران ملایم صورت گرفت. آقای فریدمن که گویی مسیر محل اقامت خود تا پارک نیاوران را بارها طی کرده بود به تندی به سمت پارک به راه افتاد و در طول مسیر چندین مرتبه به خاطر تند رفتنش که باعث شده بود ما از وی عقب بیفتیم معذرت می‌خواست. سرانجام پس از چندین دقیقه پیاده روی وی ما را به یک نقطه‌ی مناسب از پارک راهنمایی کرد. در حالیکه که به همراه فریدمن مسیر پارک را طی می کردیم وی به علت پوشش خاصی که داشت، از جمله نوع محاسن و ریش هایش، لباس بلند سیاهش که شبیه پالتو بود و همچنین نوع کلاه و چهره اش، مورد توجه رهگذران و کسانی که در پارک بودند قرار ‌گرفت و مردم با تعجب به پوشش وی نگاه می‌کردند. در طول مصاحبه نیز چندین نفر که متوجه شده بودند فریدمن یک خاخام یهودی است به ما مراجعه کردند و می‌خواستند با وی درباره‌ی ایدئولوژی یهود و مسایل مربوط به آن بحث و گفت وگو کنند. فریدمن در این مصاحبه یک ساعته به تشریح دیدگاههای خود در مورد صهیونیسم، نزدیکی مذاهب و ادیان آسمانی، ‌جایگاه صهیونیسم در دین یهود و راه حل مساله‌ی فلسطین و عقاید جامعه ی ارتدوکس‌های یهودی پرداخت. هر روز در نمازهای خود برای نابودی صهیونیسم دعا می کنیم خاخام ارشد جامعه‌ی ارتدوکس‌های یهودی اتریش درابتدای گفت‌وگو با خبرنگارسرویس ادیان و تمدنهای خبرگزاری دانشجویان ایران (ایسنا)، با استناد به اعتقادات جنبش جهانی ضد صهیونیسم «نتوری کارتا» مبنی بر مخالفت با صهیونیسم گفت: «ما طبق تعالیم کتاب مقدس و پیامبر خود حضرت موسی (ع) متعهد به مخالفت با صهیونیسم هستیم و باید برای نابودی اسرائیل تلاش کنیم. ما نه تنها هر روز در نمازهای خود برای نابودی صهیونیسم دعا می کنیم، بلکه وظیفه داریم هر چه در توان داریم برای نابودی صهیونیسم در جهان انجام داده و حتی جان خود را در این راه فدا کنیم.» وی ادامه داد: «از نظر مذهبی نیز مردم فلسطین از حمایت کامل ما برخوردارند. البته در این میان تنها به شرکت در کنفرانس هایی که در آنها اکثرا تنها به حرف زدن قناعت می شود، بسنده نکرده و معتقدیم باید به طور عملی از مردم فلسطین حمایت کرد. مهمترین مساله این است که مشکل فلسطین تنها مشکل مردم فلسطین نیست، بلکه به صهیونیسم و عاری کردن بیت المقدس از خوبی‌ها نیز مربوط می شود. بنابراین ما تعهد سنگینی داریم که بیت المقدس را آزاد کنیم، عاری از صهیونیسم و اشغال آن. این به طور اساسی یکی از وظایف ماست که روی آن تمرکز کرده ایم و فکر می کنم منصفانه است که بگوییم علی رغم کمبود اطلاعات وشرایط لازم پیشرفت‌های خوبی در این زمینه داشته‌ایم.» صیهونیست‌ها تلاش می‌کنند ایمان به خدا را از ریشه کنند فریدمن همچنین در پاسخ به این سووال که به نظر وی تعامل مثبت بین ادیان تا چه میزان می تواند به برقراری صلح و آرامش در عرصه جهانی کمک کند، گفت: «به نظر من گفت وگوی بین ادیان باید عملی تر شود؛ ما کنفرانس‌های زیادی در این زمینه در سر تا سر جهان داریم که شاهد نتایج و پیامدهای تاثیرگذار بسیار اندکی در آنها بوده‌ایم. صهیونیسم درحال سو استفاده از آنهاست و در تلاش است، ایمان به خدا را از ریشه کند.» وی تصریح کرد: «آنها در تلاش‌اند هویت مذهب یهود را از بین برده و آن را به یک هویت فاشیستی ماده گرایانه تبدیل کنند. آنها عناصر کتاب مقدس را به دروغ تغییرمی دهند، تا به حضور خودشان دربیت المقدس و اشغال آنجا وجنایاتشان مشروعیت دهند. بنابراین آنها حقایق منطقی را تحریف می کنند، تا بگویند که جنایات ما مشروع است، طبق حقایق کتاب مقدس حق حضور در بیت المقدس داریم. این کاملا مساله متناقضی است؛ آنها از یک طرف قصد ریشه کن کردن مذهب را دارند و از طرف دیگر درک کرده‌اند که بدون داشتن جنبه‌های مذهبی نمی توانند مشروعیت وحقانیتی برای انجام طرح ها و نقشه های خود داشته باشند. به همین دلیل علاقه بسیاری به جلوه دادن خود به عنوان افراد مذهبی دارند و این طریقه عملکرد صهیونیست ها است.» براساس کتاب مقدس یهودیان حق ندارند در بیت المقدس به لحاظ جسمی گام بگذارند عضو جنبش جهانی ضد صهیونیست نتوری کارتا در ادامه یادآورشد: «صهیونیست ها قبل از جنگ جهانی دوم یک مشکل بزرگ داشتند؛ چون همه پژوهشگران و استادهایی که با کتاب مقدس آشنایی داشتند، می دانستند این یک حقیقت تردید ناپذیر در کتاب مقدس وجود دارد که یهودیان حق گام گذاشتن در بیت المقدس را ندارند؛ خداوندبه آنها دستور داده است که بیت المقدس را ترک کنند و به هر جا که دوست دارند بروند وهرگز از نظر جسمی به بیت المقدس بازنگردند. طبق دستور خداوند آنها تنها از نظرمعنوی می توانند، با بیت المقدس ارتباطی داشته باشند، اما صهیونیست‌ها برای این که بتوانند جنایات خود در قبال بشریت را از طریق کتاب مقدس برای جهانیان توجیه کنند مجبور بودند یک چارچوبی بسازند.» وی افزود: «برای این کار آنها به یک ابزار خاص در شکل دادن به مساله هولوکاست نیازمند بودند؛ بسیاری از جنایاتی که در آن زمان یعنی قبل و بعد از جنگ جهانی دوم انجام می شد، به دست خود آنها انجام می گرفت، اما آنها در شروع به دروغ سازی و انحراف بسیاری از حقایق دست زدند و چیزهایی را مطرح کردند که هرگز اتفاق نیفتاده است و به این ترتیب مساله هولوکاست را به جهانیان ارایه کردند و این مساله هولوکاست آن چنان قدرتمند شد که در کشورهای غربی مساله زیر سوال بردن آن جرم شد و اشخاصی به خاطر آن به زندان افتادند، این قانون ها از جانب کمونیست هایی تعیین می شد که مثلا در سال های 1945 تا 1955 اتریش را اشغال کرده‌اند. بنابراین آنها تعمدا از این قوانین سو  استفاده می کردند تا نه تنها حقایق تاریخی، بلکه حقایق مربوط به کتاب مقدس را تحریف کنند.» با استفاده از برخی قوانین مساله هولوکاست تبدیل به یک تابو شد وی در ادامه با بیان اینکه با استفاده از برخی قوانین مساله هولوکاست تبدیل به یک تابو شد، تاکید کرد: «براین‌اساس هیچ کس حق حرف زدن درباره هولوکاسست را نداشت، پس از جنگ جهانی دوم بسیاری مردم به خصوص مردم آلمان از صحبت درباره هولوکاست خودداری می کردند؛ پدر و مادرها از گفت و گو با فرزندانشان درباره چیزهایی که اتفاق افتاده بود و چیزهایی که اتفاق نیفتاده بود، وحشت داشتند. حتی شوهرها از گفت‌وگو با همسرانشان در این زمینه می ترسیدند.» فریدمن ادامه داد: «بنابراین نسل جدیدی که از این پدرها و مادرها به وجود آمد، چیز زیادی درباره هولوکاست نمی دانست و در نظام تحصیلاتی این مساله چنان تابو بود که هیچ تحقیقات جداگانه ای در مورد آن صورت نمی گرفت، تنها نتیجه‌ای که حاصل شد این بود که به این بچه ها یاد می دادند، پدربزرگ‌ها و مادربزرگ‌ها واجدادشان جنایتکارانی بیش نبودند.» صیهونیست‌ها از مذهب در راستای اهدافشان سو استفاده می‌کنند خاخام ارشد جامعه‌ی ارتدوکس‌های یهودی اتریش در ادامه گفت‌وگو با خبرنگار ایسنا تصریح کرد: «صهیونیست‌ها نه تنها در تلاش‌اند مذهب خود را ریشه کن کنند، بلکه از حقایق مذهبی نیز سو استفاده کرده‌اند و شکل تحریف یافته و دروغین آن را به عنوان حقایق مذهبی ارایه کرده‌اند و متاسفانه گفت وگوهای مذاهب در سرتاسر جهان تحت نفوذ صهیونیست قرار گرفته است. اکثر کنفرانس هایی که درباره موضوعات گفت‌وگوهای بین مذاهب انجام و وقت و انرژی زیادی هم صرف آنها می شود تحت کنترل و نفوذ صهیونیسم قرار دارد و این تنها ارزیابی من نیست، بلکه افراد زیادی هستند که بر اساس تجربیاتشان تایید می‌کنند که صیهونیست‌ها از مذهب در راستای اهدافشان سو استفاده می‌کنند.» گفت‌وگوی ادیان حقیقی با حضور نمایندگان حقیقی ادیان میسر است فریدمن همچنین در پاسخ به این سووال که وظیفه بزرگان ادیان آسمانی و الهی در راستای نزدیکی ادیان به یکدیگر چیست و ارزیابی وی از تلاش هایی که تاکنون در این راستا انجام شده چگونه است، اظهارداشت: «برای گفت‌وگوی حقیقی بین ادیان باید نمایندگان حقیقی آنها حضور داشته باشند که این در حال حاضر صادق نیست مثلا صهیونیسم خودش را نماینده دین یهود معرفی می کنند در حالیکه نمایندگان واقعی مذهب یهود نیستند و در این حالت آنها در درجه اول به خود و در درجه دوم به مذهب خود خیانت می کنند.» وی درادامه با بیان اینکه متاسفانه تحریف‌های بسیاری در ادیان صورت گرفته است، گفت: «مثلا کلیسای کاتولیک زمانی مواضع بسیار شدیدی در قبال به رسمیت شناختن رژیم صهیونیستی داشت، آنها قبول داشتند که از نظرکتاب مذهبی حضور صهیونیست‌ها در بیت المقدس مشروعیت ندارد، بنابراین کلیسای کاتولیک به هیچ عنوان نمی توانست به صورت آشکارا اعلام کند که رژیم صهیونیستی را به رسمیت می شناسد، اما متاسفانه در دهه 1970 اصلاحیه‌ای درباره به رسمیت شناختن رژیم صهیونیستی به عهد عتیق افزوده شد.» صلح وعدالت را نمی توان با برگزاری کنفرانس‌به دست آورد عضو جنبش جهانی ضد صهیونیست نتوری کارتا با تاکید براینکه صلح وعدالت را نمی توان به واسطه کنفرانس‌هایی پیرامون گفت‌وگوی ادیان به دست آورد، اظهارداشت: «این مشکلی است که ما اکنون با آن روبروییم و به نظر من ایران باید خیلی در زمینه درگیرشدن در چنین کنفرانس‌هایی احتیاط کند، چراکه برخی از آنها تنها به دشمنان خدمت می کنند، آنچه که ما به آن نیاز داریم این است که نمایندگان واقعی مذهب‌ها در این کنفرانس ها حضور داشته باشند (برای مثال اکنون همه می دانندکه جمهوری اسلامی ایران تنها نماینده حقیقی اسلام در جهان است) و آنها باید علاقه‌ای حقیقی به آزاد کردن بیت المقدس داشته باشند.» وی همچنین در پاسخ به این سووال که اعتقادات افراطی ریشه دار در مذهب چه تاثیری می توانند بر تلاش برای برقراری صلح در جهان داشته باشند، گفت: «برای رها شدن از شر این افراط‌ ها باید به نقطه آغاز آنها بازگردیم و برای این منظور باید تحقیقات جداگانه‌ای درباره عناصر تاریخی و عناصر مذهبی انجام دهیم و در این بین باید به عناصر مذهبی توجه کنیم، زیرا در زمینه آنها دروغ گویی ها وتحریفات بسیاری انجام گرفته است، بنابراین به عقیده من این اولین مرحله به حساب می آید، آشکار شدن این حقایق می تواند تاثیر زیادی در پیروزی نهایی و رهایی بیت المقدس و عاری کردن آن از وجود صهیونیسم داشته باشد و من معتقدم ما از آن روز فاصله چندانی نداریم.» کنفرانس هولوکاست تهران دستاور مهمی محسوب می‌شود وی در ادامه به جمهوری اسلامی ایران برای برگزاری کنفرانس هولوکاست تبریک گفت و افزود: «کنفرانسی که در تهران پس از سال ها انتظار برگزارشد، دستاورد مهمی محسوب می شود و اکنون همه جهانیان منتظرند تا مشاهده کنند ایران تا چه حد در این زمینه پیش خواهد رفت. بنابراین باید از این گونه اقدامات حمایت کرد، چرا که آنها می توانند کانال قدرتمندی برای از بین بردن صهیونیسم باشد، تبلغیاتی نیز که در این زمینه انجام می گیرد که از اهمیت چندانی برخوردار نیست اگر از من درباره واکنش رسانه های جهانی درباره کنفرانس هولوکاست سوال شود در جواب به سخنان امام خمینی (ره) در این زمینه اشاره می کنم که ایشان فرموده اند که اگر روزی رسانه‌های صهیونیسم در مورد من چیزهایی بهتری بنویسند از خود دلیل آنرا پرسیده و سوال می کنم چرا؟ چرا آنها به این کار مشغولند؟ بنابراین هر چه حملات رسانه های صهیونیسم به ایران بیشتر باشد، ایران باید راضی تر بوده و به خود مغرورتر شود.» صهیونیسم بزرگترین قیام و تعدی علیه خداست فریدمن همچنین در تبیین دیدگاهش به عنوان یک خاخام یهودی نسبت به صهیونیست‌ها گفت: «ما هرگز نمی توانیم آنها را به رسمیت بشناسیم و باید همه تلاشمان را برای نابودی آنها انجام دهیم، صهیونیسم بزرگترین قیام و تعدی علیه خدا و مذهبمون است، بنابراین نمی توانیم بگوییم ما عقاید یا منافع مشترک یا غیر مشترک داریم، صهیونیسم عقاید مذهبی مربوط به کتاب مقدس را تحریف کرده و آنها را ارایه می کند. آنها دروغ‌های بسیاری می گویند دروغ هایی که گاهی کاملا آشکار است و متاسفانه آنها موفق شده‌اند هولوکاست را به یک تابو تبدیل کنند و ایران اولین و احتمالا تنها کشوری است که آنرا زیر سوال برده است.» اصلا صهیونیست‌ها را یهودی به حساب نمی آوریم وی در ادامه با تاکید بر این که یهودیان تحت هیچ شرایطی صهیونیست‌ها را به رسمیت نمی شناسند، افزود: «ما اصلا صهیونیست‌ها را یهودی به حساب نمی آوریم، صهیونیست‌ها جلوه‌ای فاشیستی، ملی گرا و جنایتکارانه به مذهب ما بخشیده اند، آنها مذهب و شخصیتشان را تغییرداده‌اند در واقع ما صهیونیسم را به طور کلی مذهب به حساب نمی آوریم تفاوت این دو همانند تفاوت ایمان و شیطان است.» هولوکاست یک دروغ بزرگ است عضو جنبش جهانی ضد صهیونیسم نتوری کارتا در تشریح عقاید خود نسبت به هولوکاست نیز یادآورشد: «دروغ گویی درباره هولوکاست تنها پس از این واقعه صورت نگرفت، این دروغی است که صهیونیست ها در پس آن قرار دارند و به کمک سایر رژیم های جنایتکار از مساله هولوکاست برای توجیه جنایت‌های خوداستفاده می کنند. ادعا می شود که 6 میلیون یهودی اروپایی طی واقعه هولوکاست جان خود را از دست دادند آن ها از این تبلیغات علیه مردم آلمان نیز استفاده کردند تا بتوانند این کشور را به جرم کشتار 6 میلیون یهودی بایکوت کنند، ‌ آنها خود در پس جنگ جهانی دوم بودند آنها در پس تبلیغات علیه آلمان بودند و آنها خود در پس تکرار مداوم رقم 6 میلیون بودند. پس از جنگ آنها بسیاری از حقایق را تحریف کرده و شروع به دروغ پردازی کردند تا بتوانند ادعا کنند که هولوکاستی وجود داشته است و اگر کسی جرات کند آمارما و داستان ما را زیر سوال ببرد مجازات خواهد شد، بنابراین ما باید هولوکاست را یک دروغ بزرگ به حساب بیاوریم.» وی درادامه با تاکید بر اینکه هولوکاست دروغی است که کشورهای اسلامی باید با آن بر خورد کنند، افزود: «این به نفع مذهب آنهاست. برای داشتن یک دنیای بهتر باید از شر این دروغ خلاص شویم، چرا که صهیونیست ها از مساله هولوکاست برای توجیه و انجام جنایت‌های خودعلیه بشریت سو استفاده می کنند، دروغ هولوکاست آن چنان پیش رفته است که اکنون هر کسی می تواند خدا و دین خود را زیر سوال ببرد، بدون آنکه مشکلی برایش پیش بیاید، اما اگر هولوکاست را زیر سوال ببرد مجازات می شود وحتی خانواده‌ کسانی که در کنفرانس‌های مربوط به هولوکاست شرکت می کنند، تهدید به مجازات و زندان می شوند.» با عاری کردن بیت المقدس از صهیونیست‌ها مشکل همه فلسطینی ها حل خواهد شد فرید من در معرفی راه حل های مساله فلسطین گفت: «مشکل فلسطین نتیجه مستقیم این دروغ پردازی‌ها در زمینه هولوکاست وتحاریف کتاب‌های مذهبی است، بنابراین تنها راه حل مشکل فلسطین از بین بردن صهیونیسم است، چرا که اولین لازمه اساسی برای حل مساله فلسطین بازگشت بدون قید و شرط پناهندگان فلسطینی به سرزمین و خانه هایشان است. رژیم صهیونیستی جهان را تحت نفوذ خود قرار داده و می گوید برای گفت‌وگو درباره برخی امور فلسطینی‌ها باید ابتدا ما را به رسمیت بشناسند و این بزرگترین بی عدالتی است که می توانید تصور کنید، چرا که شرط رسیدن به عدالت برای فلسطینی ها به رسمیت شناختن رژیم صهیونیستی است برای حل مساله فلسطین باید به بیت المقدس شتافت واین کار باید با ایمان کامل انجام گیرد، باید مذهب را در برابر شیطان قرارداد با آزادی بیت المقدس و عاری کردن آن از صهیونیست ها مشکل همه فلسطینی ها حل خواهد شد و نباید تنها به کنفرانس ها اکتفا کرد، چرا که آنها کافی نیستند.» وی در ارزیابی نسبت به پیشنهاد رییس جمهور کشورمان مبنی بر این به فرض قبول کردن هولوکاست کشورهای مدعی و حامی هولوکاست می توانند یهودیان را به جای فلسطین در یکی از کشورهای اروپایی ویا کانادا و آلاسکا اقامت دهند نیز گفت: «در کنفرانس هولوکاست نیز این امر مطرح شد، من در گفته های خود عنوان کردم که برخی کشورهای اروپایی مناسب این کار هستند، برای مثال کشور لهستان بخشی از قلمرو آلمان را اشغال کرده است حدود 40 درصد لهستان خاک آلمان است در حالی که آلمان جرات پس گرفتن آنرا ندارد، به نظر من ایرادی ندارد که یهودی ها مثلا در لهستان مستقر شوند؛ این کشور دارای بهترین تجهیزات نظامی است.» وی در پایان اظهار داشت: «زمانیکه ارتش لهستان پول و زمانی کافی برای رفتن به عراق را دارد، چه ایرادی دارد یهودی ها را بپذیرد؟ بسیاری از کشورهای اروپایی حتی امنیت ملی خودرا قربانی رژیم صهیونیستی کرده اند، پس چه مشکلی با پذیرش یهودی ها دارند؟ من کاملا با پیشنهادآقای احمدی نژاد موافقم این موثرترین و بهترین راه است. البته اروپا قوانینی دارد و همانند فلسطین نیست که بتوانندهر کاری می خواهند در آنجا انجام دهند. جامعه بین المللی باید این جنایتکاران را مجازا ت کند، اما متاسفانه این امر هنوز محقق نشده است.» گفت وگو از خبرنگاران ایسنا: اکرم احقاقی و مریم رفیعی اسقف انجمن کلیساهای انگلستان گفت: از نظر صهیونیسم مسیحی، پس از نابودی کمونیسم، ایران شر جهانی است. به گزارش خبرگزاری دانشجویان ایران (ایسنا)، استفان سایزر در همایش «صهیونیسم مسیحی» که در آمفی تئاتر دانشکده علوم اقتصادی و اداری و به کوشش جامعه اسلامی دانشجویان دانشگاه فردوسی برگزار شد، با طرح این پرسش که «چرا رابطه آمریکا و اسراییل نزدیک است؟» اظهارداشت: چاره‌ای جز توجه به نقش مسیحی صهیونیسم در این مساله نیست. وی افزود: فکری که وارد پروتستان های مسیحی شد باعث شکل گیری صهیونیسم مسیحی گردید و پس از آن مسیحیان نتیجه گرفتند این همان تحقق وعده الهی در انجیل و دیگر کتب مقدس است؛ آن ها معتقدند هر کاری رژیم صهیونیستی انجام دهد مورد رضای خداوند است. سایزر افزود: یکی از کشیش های پروتستان به نام ادیس با افکار صهیونیستی خود توانسته 18 هزار نفر را به گرد خود جمع کند و محور اصلی مباحث رسانه‌ای در بین 90 میلیون نفر شود و ذهن آنان را به سمت صهیونیسم مسیحی بکشاند. وی ریشه صهیونیسم را از 100 سال پیش بررسی کرد و اظهارداشت: جنگی که اسراییل در آن بر مسیحیان به پیروزی رسید و با بیان کارتر به پیروزی الهی معروف شد، وی صهیونیسم را قوم برگزیده خدا و شکل گیری آنرا تحقق وعده الهی در زمین دانست. سایزر افزود: پس از آن مساله اتحاد راست‌ها، مسیحیان و صهیونیسم مطرح شد که کارتر با آن مخالفت کرد و باعث کناره گیری خود از قدرت شد، پس از او ریگان نیز به صحنه سیاسی جامعه امریکا و حمایت از صهیونیسم وارد شد. وی همچنین تصریح کرد: ریگان معتقد بود با ظهور صهیونیسم جهان در سال های آخر زندگی خود به سر می برد و بروز حوادث خاورمیانه نمایانگر تحقق وعده الهی در جهان است. اسقف انجمن کلیساهای انگلستان با بیان اینکه «بعد از 11 سپتامبر گفته شد دیگر وقت آن رسیده که جهان روزهای تاریک خود را ببیند و اکنون جهان برای جنگ آماده شده است» افزود: صهیونیست ها آماری اعلام کردند که نشان می دهد بالغ بر نیمی از جهان زیر نظر آنان در حال فعالیتند، اما این ادعایی بیش نیست. سایزر در ادامه اظهارداشت: صهیونیسم آیات کتاب انجیل جدید (انجیل صهیونیسم مسیحی) را به وقایعی نسبت داده و به پیروان خود می گوید تحقق این آیه ها بیانگر نزدیکی ظهور مسیح و بر حق بودن مسیح صهیونیسم و یهود است. وی افزود: آن ها معتقدند یهود قوم برگزیده خداوند، فلسطین سرزمین مادری آن ها و مسجد الاقصی پایتخت حکومت یهود است و در اشاراتی به مساله معبد سلیمان دارند. سایزر گفت: صهیونیسم می خواهد حاکمیت رژیم خود را به تمامی سرزمین های اشغالی بکشاند و درگیری هایی که در خلیج فارس رخ می دهد به خاطر رسیدن به همین اهداف است. وی با اشاره به مساله فلسطین گفت: تا زمانی که عدالت واقعی برای فلسطین محقق نشود، مسیحیان امیدی برای رسیدن به صلح حقیقی در جهان را ندارند. کشیش پروتستان کلیساهای انگلستان تصریح کرد: مسیحیان بر اساس انجیل معتقدند که اگر می خواهید کسی را اصلاح کنید باید ابتدا خود را اصلاح کنید و مسلمانان اگر بخواهند به اصلاح جهان بپردازند، باید روابط میان خود را اصلاح کرده و دور هم جمع شده، متحد شوند. وی با بیان اینکه «مسیحیان سنتی به انجیل قدیم و مسیحیان صهیونیسم به انجیل جدید اعتقاد دارند» گفت: مسیحیان صهیونیسم برای تحریف تفکر مسیح سنتی می گویند باید زمینه ظهور مسیح را آماده کنیم تا به تعابیر اصلی انجیل قدیم دست یابیم و آماده سازی این زمینه ها جز عمل به تعالیم انجیل جدید امکان پذیر نیست. این استاد دانشگاه لندن افزود: صهیونیسم مسیحی معتقد است خداوند دو قوم برگزیده دارد، یهودیان قوم برگزیده خدا در زمین و مسیحیان در جهان باقی‌اند و بیان می کنند عیسی با ظهور خودش به حمایت از یهود می پردازد. وی ادامه داد: خداوند وعده داده است که اگر فرامین مرا اجرا کنید در سرزمین خود باقی می مانید، اما یهود با عدم اجرای دستورات خداوند بارها از سرزمین خود رانده شده است، در مسیحیت مطلبی نبوده که بگوید هر سرزمین متعلق به گروه خاصی است، بلکه ما معتقدیم جهان متعلق به همه انسانهاست. سایزر، افزود: اگر کشورها متحد شوند و به آمریکا بقبولانند که کشوری جز فلسطین پایتخت یهود شود، امکان پذیر است زیرا امریکاست که حامی اصلی صهیونیسم است و برنامه ریزی های آن نیز به عهده امریکاست. وی اظهار داشت: صهیونیسم معتقد است مالک واقعی فلسطین یهودیان اند، اما مسیح می گوید انسان‌ها همه با زمین بیگانه اند و آن تنها متعلق به خداوند است. سایزر در ادامه تصریح کرد: اگر فردی با تفکری منفی به مساله ای زندگی کند به طور ناخودآگاه در تحقق آن تلاش می کند همانند صهیونیسم جهانی که با ذهنیت منفی از مسائل پیرامون خود، جهان را به نابودی می کشاند. وی گفت: صهیونیسم مسیحی معتقد است که باید پیش از ظهور خیر و شر با هم درگیر شوند و یکی به پیروزی رسد، و آن یکی جز خیر که همان یهود و صهیونیسم است، نیست. وی در پاسخ به سوالی مبنی بر اینکه با وجود مسلمان بودن اعراب، چرا رابطه برخی کشورهای عربی با اسراییل نزدیک است؟، اظهار داشت: تنها علت این نزدیکی دریافت حمایت های مالی اعراب از آمریکا، حامی اسراییل است و گر نه سایر کشورهای عرب دشمن اصلی صهیونیسم به شمار می آیند. سایزر در پاسخ به سوالی درباره اینکه با توجه به چند تعبیره بودن انجیل، آیا مشکلی در آن نیست؟ اذعان داشت: متن اصلی از انجیل در دست نیست و مسیحیان به اولین انجیل که دارای شاهدانی زیاد از نزدیکان مسیح است، اعتقاد دارند. در سی و هشتمین جلسه از سری سخنرانی‌های علمی ماهانه موسسه گفت‌وگوی ادیان با عنوان «دین و دنیای مجازی»، بر لزوم بهره‌گیری از فضای مجازی برای فراگیر کردن دین تاکید شد. به گزارش خبرگزاری دانشجویان ایران (ایسنا)، دکتر سعیدرضا عاملی، رییس دانشکده مطالعات جهان و عضو هیات علمی گروه ارتباطات دانشکده علوم اجتماعی دانشگاه تهران گفت: جهان مجازی یک عرصه جهانی است. وی روز سه‌شنبه در این نشست که با حضور سید محمدعلی ابطحی، رییس موسسه گفت‌وگوی ادیان و جمعی از علاقه‌مندان برگزار شد، افزود: دین، خصوصاً دین اسلام هم برای گسترش و قوی‌تر شدن نیازمند عرصه‌ای جهانی است، بنابراین زمانی که این خواست و ظرفیت با هم انطباق پیدا کند، امکان ارایه فراگیرتر و قوی‌تر دین در این جهان پیدا می‌شود. عاملی، هم‌چنین با اشاره به این که «ظرفیت‌های جهان مجازی به گونه‌ای است که می‌شود یک کیفیت بالا را یکبار تولید کرد و همه جهان از آن بهره‌مند شوند»، اظهار کرد: وقتی جهان مجازی چنین ظرفیتی دارد، عرضه و بازنمایی امر دینی می‌تواند با یک کیفیت بسیار عمیق‌تر و دقیق‌تری بازتولید شود. او از «جهانی بودن»، «همه جا حاضر بودن»، «دسترسی فراگیر» و «نظام‌مند بودن» به عنوان وجوه تشابه دنیای مجازی و دین نام برد. رییس دانشکده مطالعات جهانی دانشگاه تهران گفت: بنیادی‌ترین عنصر دینی، باور به متافیزیک است و جهان مجازی هم متافیزیک مخلوق به حساب می‌آید؛ مجاز ارتباط با عالم غیرفیزیکی است و دین هم گذری از جهان عینی فیزیکی به جهان متافیزیک به شمار می آید. وی افزود: از دیگر خصیصه‌های دین، همه جا حاضر بودن و دسترسی فراگیر آن است که در دنیای مجاز هم این امکان برای همگان وجود دارد. عاملی با اشاره به گفته پتریک کسول که معتقد است «دین در ذات خود یک مقوله مجازی است» افزود: بنابراین دین نوعی انس گرفتن به درک «امر آن جهانی» و انتقال به جهان دیگر است. او «تصویرسازی»، «تخیلی بودن»، «بازنمایی واقعیت»، «صنعتی بودن» و «تعاملی بودن» را به عنوان پنج متغیر دین در دنیای مجازی یا دین مجازی توصیف کرد. عاملی گفت: شاید در گذشته فقط کسی که در مجلس روضه امام حسین (ع) حاضر می شد، آن احساس خاص را داشت اما امروزه با پیدایش امکان حضور در حرم ائمه از طریق دنیای مجازی و گوش دادن به روضه‌های ضبط شده، می‌توان همان احساس را تجریه کرد. وی افزود: در عین حال، دنیای مجازی از ظرفیت فراگیرتری برخوردار است و دیجیتالی شدن امر دینی به معنای بی‌نهایت تنوع، ترکیب و دسترسی به شمار می آید. رییس دانشکده مطالعات جهان دانشگاه تهران گفت: جهانی‌ترین وجه کشورها، دنیای مجازی آن‌هاست و این درحالی است که این وجه در کشور ما غیرجدی‌ترین بخش شده و هیچگاه سعی نشده از این ظرفیت به درستی استفاده شود. عاملی با اشاره به این که فلسفه دین خیر رساندن به خود و دیگری و پرهیز از آزار خود و دیگران است، اظهار کرد: در فضای مجازی امکان انتخاب بر اساس علاقه‌مندی‌های انسان وجود ندارد و دستگاه بر اساس کد و شماره عمل می‌کند و بنابراین بهره‌گیری از امکانات دنیای مجازی در دنیای حقیقی امکان هر گونه انتخاب انسانی را از بین می‌برد. وی گفت: در این صورت مطلقاً امکان ندارد که بر اساس خوش آمدن از کسی کار او را زودتر انجام داد و بنابراین عمیق ترین لایه عدالت در جهان مجازی قابل پیاده‌سازی است. عاملی، باز تولید فضای دین در فضای مجازی را ممکن توصیف و اظهار کرد: اما در هر حال دین در فضای مجازی یک انتخاب دوم است. سید محمد علی ابطحی، رییس موسسه گفت‌وگوی ادیان هم در بخش پایانی این نشست، گفت: برای دین هم مثل هر حوزه دیگری فرصت استفاده از فضای مجازی مهیا شده است و بنابراین هر چه ما این فضا را بیش‌تر به خود اختصاص دهیم، بیش‌تر سود می‌کنیم. به گزارش موسسه گفت و گوی ادیان، در پایان این نشست در جلسه پرسش و پاسخی، به سوالات علاقه‌مندان حاضر پاسخ داده شد. 
 تا وقتی نیروی کار کشور زیر حداقل معیشت به سر می‌برد، نمی‌توان از وی انتظار بهره‌وری داشت. حسن آقایی، کارشناس روابط کار در گفت‌وگو با خبرنگار خبرگزاری دانشجویان ایران جامعه کارگری ایران را جامعه‌ای بالنده خواند که اگر وظایف آن بخوبی تعریف شود، بسیار پیشرفته‌تر از کارگران کشورهای توسعه‌یافته عمل می‌کند. وی توضیح داد: نیروی کار ایران جدا از مسائل صنفی خود به امور اجرایی و سیاسی کشور وارد شده است، خود را بخشی از مجموعه کشور می‌داند و در تمام فعالیتهای اقتصادی، اجتماعی و سیاسی از ابتدای پیروزی انقلاب اسلامی نقش داشته است که نشانگر پیشرفت است و چنین حضوری در عملکرد تشکلهای سایر کشورهای پیشرفته کمتر دیده می‌شود. وی اضافه کرد: این نوع رویکرد حتی از سوی احزاب سیاسی فعال با رویکرد صنفی در جوامع پیشرفته به چشم نمی‌خورد. بجز برخی کشورها که مانند انگلستان احزاب کارگری آنها گاهی حضوری پررنگ در انتخابات سیاسی دارند. وی نبود انسجام در جامعه کارگری و اختلاط بین فرهنگ کار حاکم بر محیطهای کارگری و کارکردهای سیاسی کارگران را از جمله مشکلات موجود جامعه کارگری ایران دانست و اضافه کرد: امروز بیشتر افراد بویژه کارفرمایان نگران ضعیف بودن فرهنگ کار در جامعه کارگری ایران هستند و معتقدند نیروی کار بیشتر به دنبال مسائل حاشیه‌ای است تا توجه به کار در حالی که این امر دلیل عقب‌ماندگی نیست، بلکه نشان می‌دهد وظایف در این بخش بخوبی تعریف نشده است. وی معتقد است: زمانی فرهنگ کار و بهره‌وری می‌تواند در محیطهای کارگری به عنوان شاخص مطرح شود که حداقلها و بسترهای اولیه برای کارگران مطرح شود تا در شرایطی کمتر از استانداردهای بین‌المللی کار نکنند. وی اذعان داشت: اگر این مشکلات نیروی کار حل شود، کارگر هم بالندگی و توان کار دارد و هم از نظر کارکردی، بهره‌وری و فرهنگی در جایگاهی بسیار فراتر از نیروی کار کشورهای پیشرفته قرار می‌گیرد. وی با بیان اینکه پیگیری وظایف صنفی اصلی‌ترین کارکرد هر تشکل صنفی کارگری است، عنوان کرد: هر یک از اعضای این تشکلها از آحاد کشور هستند که نمی‌توانند در تعیین سرنوشت خود دخیل نباشند دیگران نیز نمی‌توانند حق عضویت در تشکلهای سیاسی و اظهارنظر و دخالت درباره مسائل سیاسی را به بهانه حضور در یک تشکل صنفی از افراد گرفت. وی ادامه داد: اعضای تشکلهای صنفی نیز از یک سو به عنوان نمایندگان کارگران و برآورده کننده یکسری نیازها و خواسته‌های بحق انتخاب‌کنندگان خود و از سوی دیگر به عنوان بخشی از جامعه نمی‌توانند خود را از امور جاری در آن کنار بکشند و تک تک افراد این تشکلها می‌توانند وارد فعالیتهای سیاسی شوند، ولی این مشارکت و حضور نباید با عنوان تشکل صنفی باشد، چرا که وارد شدن یک انجمن و تشکل صنفی در کار سیاسی، آن را از وظایف صنفی خود دور می‌کند و نباید وظایف صنفی را با امور سیاسی پیوند داد. آقایی تاکید کرد: در واقع حق ورود به امور سیاسی از خود تشکل صنفی گرفته می‌شود، چون باید رویکردی صنفی داشته باشند، ولی اعضا حق حضور در تمام فعالیتهای سیاسی اقتصادی و اجتماعی را دارند. وی با بیان اینکه طبق دسته‌بندیهای انجام شده در سالهای قبل از پیروزی انقلاب اسلامی بخشی از تشکلهای صنفی که تحت عنوان سندیکا فعالیت می‌کردند به طور مستقیم یا غیرمستقیم تحت تاثیر افکار کمونیست‌ها بودند، اظهار داشت: باید پذیرفت که احزابی مانند حزب توده و چریکهای فدایی که در آن زمان فعال بودند، محیطهای کار را بهترین بستر فعالیت خود می‌دانستند و شاکله سندیکاها در قبل از انقلاب با زیرسازیهای فکری‌ای بود که بخشی از آن نگاه چپ بود و بخشی دیگر نگاه سرمایه‌داری زمان شاه که منتخبان آنها به طور دقیق در راستای همان نگرشهای اقتصادی دولت شاه حرکت می‌کردند. به گفته وی عملکرد این اتحادیه‌ها در سطح کلان روشنتر و مشخص‌تر بود، طوری که به طور مشخص خانه کارگر در آن زمان زیر نظر حزب مردم بود و تشکیلات دیگری که به حزب رستاخیز متعلق بود، ولی با پیروزی انقلاب اسلامی این شرایط تغییر کرد و کسانی که وارد عرصه روابط کار شدند، سعی در منسجم کردن تشکلهای کارگری داشتند در نتیجه کار خود را با عنوان شوراهای اسلامی کار شروع کردند که برداشتی از انجمنهای صنفی در آلمان بود و از نظر کارکردی متفاوت با چیزی است که در کشورهای اروپایی با عنوان شورا وجود دارد. وی تصریح کرد: در ابتدای پیروزی انقلاب اسلامی، از شورای اسلامی کار نه به عنوان یک تشکل صنفی بلکه به عنوان یک تشکل سیاسی، صنفی و ایدئولوژیک، تمام انتظارات از آن می‌رفت و چنین هم بود و شوراهای اسلامی کار قبل و بعد از تصویب قانون تشکیل شوراهای اسلامی کار در سال 1363 توسط مجلس شورای اسلامی فعالیتهای خود را در همین راستا شروع کردند. وی ادامه داد: ضرورت ابتدای پیروزی انقلاب اسلامی نیز اقتضا می‌کرد که این تشکلها همه‌سونگر باشند و به جای در نظر گرفتن منافع گروه کارگر، منافع کل نظام را ببیند طوری که در مبارزه با جریانات انحرافی که در واحدهای اقتصادی حضور داشتند و تلاش در احقاق حقوق کارگران زیر مجموعه خود، صلاح دولت را بیشتر از مسائل صنفی خود در نظر می‌گرفتند و نقش سوپاپ اطمینانی را بازی می‌کردند که به هنگام بروز فشار در کارخانجات وارد عمل می‌شد تا خواسته‌ها را تعدیل کند. این کارشناس روابط کار اذعان داشت: می‌توان گفت که یکی از وظایف اصلی شوراهای اسلامی کار تثبیت نظام بود تا رفتن به طرف احقاق حقوق صنفی نیروی کار و این روند تا سال 1376 ادامه داشت. بویژه این شوراها در سال 68 و 69 که بحث جنگ مطرح بود، این وظیفه خود را بخوبی انجام دادند، طوری که تشکلهای صنفی کارگری ایران به طور کامل در اختیار حاکمیت و نظام بود. وی عنوان کرد: در تمام این سالها با وجود ساختار اقتصادی به هم ریخته نظام، فشارهای اقتصادی که خارج از محدوده مرزها به کشور وارد می‌شد، گرانی کالاها و ارزانی نفت که تشنجهای اقتصادی به دنبال داشتند و تورم مزمن رو به تزایدی همیشه در ساختار مالی کشور مشاهده می‌شد، هیچ‌گاه سیاست مزدی در ایران متاثر از سیاست مالی و نرخ تورم هماهنگ نبود و شکاف بین دستمزد کارگران و هزینه و بهای کالاها مرتب گسترش می‌یافت، ولی کارگران در این دوران به تنها چیزی که فکر نمی‌کردند حق و حقوق صنفی آنها بود. وی تصویب قانون کار جدید در سال 1369 را با فراز و نشیبهای 11 ساله‌ای که داشت، به وجود آورنده تنشی جدید در محیط کار ارزیابی کرد و توضیح داد: به تصور بسیاری از کارفرماها در آن زمان قانون کار صد در صد حمایتی بود و فقط منافع کارگران را در نظر می‌گرفت، در حالی که اگر این قانون در سال 1357 به تصویب می‌رسید، نه فقط کسی ایرادی نمی‌گرفت و اعتراض هم نمی‌کرد، حتی ممکن بود قانون را ضعیف و با حمایتهایی کم ارزیابی کنند چون تفکر آن زمان دیدگاه حمایت از مستضعف و قشر ضعیف بود. وی خاطرنشان ساخت: علاوه بر تغییر این نگرشها در سال 69 بی‌توجهی کارگران به منافع صنفی خود در سالهای 57 تا 69 باعث شد حمایتهای پیش‌بینی شده برای کارگر در قانون کار، بیش از حد به نظر برسد، طوری که گفته می‌شد منافع کارفرما را در نظر گرفته نشده است. وی با بیان اینکه جنبش کارگری کشور بویژه شوراهای اسلامی کار کشور که در دوران پرتلاطم و پرتنش بعد از پیروزی انقلاب اسلامی تمام همت خود را صرف حمایت از دولت کرده بود و منافع صنفی در رتبه‌ای پایین‌تر قرار داده بودند، بعد از سال 69 دچار تناقض شد، اذعان داشت: از این سال به بعد که سیاستهای اقتصادی کشور به سمت آزادسازی و تعدیل اقتصادی حرکت کرد و نگرشی جدید در مباحث اقتصادی کشور مطرح شد تا اقتصاد متمرکز دولتی کشور به سمت اقتصاد خصوصی و لیبرالیسم تغییر جهت داد، تشکلهای صنفی در محیطهای کاری دچار تضاد و چالش شدند و نمی‌دانستند آیا با دولت همسو باشند یا با طرح منافع نیروی کار در تقابل با دولت باشند و از روشهای قبلی خود عدول کنند و از هماهنگی سابق با دولت به ناهماهنگی برسند؟ وی اظهار داشت: صرفنظر از ایرادات و اشکالات قانون کار که نسخه ایده‌الی به حساب نمی‌آید نخستین تعارض اقتصاد جدید که به صورت اجرایی در صحنه کشور ظاهر شد با این قانون بود که اصطلاحا حامی و طرفدار نیروی کار معرفی می‌شود. وی تصریح کرد: نبود اصول شفاف برای دفاع از حقوق صنفی کارگران از ایرادات اصلی قانون کار است و شوراهای اسلامی کار نیز نه تنها وظایف شفافی برای این کار نداشتند، بلکه وظایف چندگانه‌ای به آنها محول شده است و بخش وظایف مربوط به تشکلهای صنفی بسیار ضعیف و کمرنگ است، طوری که وظایف قوی‌تری قبل از امور صنفی به شوراهای اسلامی کار محول شده و اولویتها به چیز دیگر داده شده است. آقایی افزود: از سال 69 زمزمه‌هایی مبنی بر مخل بودن وجود شوراهای اسلامی کار آغاز شد و شوراهایی که تا دیروز بیشترین کمک را در صحنه‌های مختلف سیاسی، اقتصادی، اجتماعی و بویژه جنگ کرده بودند به دلیل تغییر شرایط و نگرشهای اقتصادی مخل امور تشخیص داده می‌شدند. به گفته این کارشناس روابط کار افتی که در بعد از سال 1369 در تشکلهای کارگری به وجود آمد، بنوعی انفعال در فعالیتهای آنها منجر شد و لطمات زیادی را متوجه محیطهای کارگری کرد. از جمله نخستین لطمه در این رویکرد عبارت بود از حرکت به سمتی که قانون کار در محیط کار منفعل شود. از جمله تفسیر تبصره 2 ماده هفت قانون کار که به موجب آن اگر مدت قراردادی ذکر نشود، دایمی خواهد بود و بر اساس تفسیر انجام شده در آن دوره اگر مدت در قراردادی ذکر شود، موقت خواهد بود که نوعی بی‌ثباتی شغلی جدید را در محیطهای کاری به وجود آورد. وی با بیان اینکه شاید نگرش قانونگذار و نظر وی ایجاد ناامنی شغلی قانونی نبود، ولی تصمیم گرفته شده به چنین امری منجر شد، اذعان داشت: این نگرش در ادامه دیدگاه و فشارهایی بود که قانون را به طور یکطرفه و به نفع کارگر ارزیابی می‌کردند و در آن زمان سعی در تعدیل آن داشتند. وی ادامه داد: از سال 1376 به بعد با مطرح شدن بحث تشکیل نهادهای مدنی و ظهور انجمنها و احزاب مختلف، نوعی آزادسازی در ارتباط با تشکلها به وجود آمد که لازمه شکل‌گیری تشکلهای صنفی است و از این سالها فراز جدیدی در فعالیت تشکلها آغاز شد. طوری که توانستند با وجود چند مانع قانونی با آزادی بیشتری فعالیت کنند. وی مواد 131 و 138 قانون کار را از جمله موانع قانونی شکل‌گیری تشکلهای مستقل کارگری اعلام کرد که تا حدودی مغایر آزادی تشکلهای مستقل صنفی است و تصریح کرد: طبق ماده یک قانون شوراها نیز که در سال 63 به تصویب مجلس شورای اسلامی رسید، شورای اسلامی کار از نمایندگان کارگران و کارکنان و نماینده مدیریت با داشتن حق رای تشکیل می‌شود که باعث مختلط شدن این شورا می‌شود. هر چند این ترکیب با وظایفی که برای شورا پیش‌بینی شده است انطباق دارد، ولی شورایی که بخواهد نقش تشکل صنفی و سندیکایی قدیم را ایفا کند نمی‌تواند به طور قطع ترکیبی مختلط با این وظایف داشته باشد. وی اذعان داشت: در سالهای بعد از تصویب قانون کار، شوراهای اسلامی کار و انجمنهای صنفی با وجود دیدگاههای دولت و سیاستهای اجرایی آن و تمام تعارضهایی که در کارکرد شوراها وجود داشت نمره قابل قبولی می‌گیرند، ضمن آنکه نباید نقش تشکلهایی را که این شوراها را هدایت می‌کردند نادیده گرفت، چراکه تنش ناشی از بروز دوگانگی در ایفای نقش تشکلهای کارگری می‌توانست آنها را از حد انفعال خارج کند و به اضمحلال بکشاند، ولی با تمهیداتی که برخی تشکلهای در آن زمان اندیشیدند از این اتفاق جلوگیری شد. وی تاکید کرد: باید جایگاه تشکلهای کارگری که مدافع قشر عظیمی از نیروی زحمتکش کشور هستند نهادینه شود و در فرصت مناسبی که برای تشکلهای صنفی فراهم می‌شود، روی اهداف و موضوعاتی که در حال تعقیب آن هستند. تجدیدنظر کنند ضمن آنکه باید قوانین و مقرراتی که در شکل‌گیری این تشکلها موثرند مورد بازبینی قرار بگیرند. آقایی اذعان داشت: باید وظایف شوراهای اسلامی کار در قانون به سمت حمایت بیشتر از حقوق صنفی پرسنل و نیروی کار گرایش پیدا کند. محدودیتهایی هم که برای وجود فقط یک تشکل از واحدهای اقتصادی وجود دارد حذف یا اصلاح شوند تا آزادی عمل کارگران گرفته نشود. وی با این توضیح که هیات وزیران طی تصویب نامه‌ای در سال 71 وظایف صنفی دقیقی را برای انجمنهای صنفی در نظر گرفته است، تاکید کرد: اگر شوراهای اسلامی کار بخواهند به عنوان نهادهای صنفی در واحدهای اقتصادی فعالیت کنند باید به جای نظارت بر کار واحد و پیشنهاد به مدیریت برای پیشبرد تولید در واحد، به این وظایف صنفی بیشتر بپردازد. ضمن آنکه مشارکت در تولید مدیریت می‌تواند به عنوان یک وظیفه جنبی برای افراد در نظر گرفته شود. وی محدود بودن اعضای کارگر شورای عالی کار به افرادی که از سوی کانون عالی شوراهای اسلامی کار معرفی می‌شوند، از دیگر محدودیتهای قانونی در تحقق خواسته‌های صنفی کارگران کشور دانست و توضیح داد: تعداد کارگاههای زیر 35 نفر که شوراهای اسلامی کار در آنها شکل می‌گیرد بسیار بیشتر از کارگاههای بالای 35 نفر است. وی کارگران این واحدها حق دارند نمایندگان خود در انجمنهای صنفی یا نمایندگان کارگری را به شورای عالی کار به عنوان بالاترین رکن تصمیم‌گیری در مسائل اساسی کارگران معرفی کنند و کانون عالی انجمنهای صنفی و نمایندگان کارگر به تساوی در شورای عالی کار حق اظهارنظر داشته باشند. به گفته وی تشکلهای کارگری و انجمنهای صنفی در ایران به سمت بهبود و ارتقای کارکردی و بینشی خود پیش می‌روند و آینده خوبی برای تشکلهای کارگری کشور در حال ترسیم است و به احتمال زیاد در آینده مشکلاتی که امروز به دلیل ساختاری و سیاستهای متناقض در پیش گرفته شده از سوی دولت به وجود می‌آید و تشکلها را از کارکردهای اساسی خود دور می‌کند، وجود نخواهد داشت و تشکلهای صنفی با همان استقلال و نگرشهای مثبتی که باید در محیط کار داشته باشند به وظایف خود عمل می‌کنند. پانزده تن از استادان دانشگاه و کارشناسان اقتصادی کشور در بیانیه‌ای با عنوان «سخن اقتصاددانان با نمایندگان مجلس شورای اسلامی» مواضع خود را نسبت به طرح‌ها و سیاست‌های اقتصادی نمایندگان مجلس اعلام کردند. به گزارش خبرگزاری دانشجویان ایران (ایسنا)، متن کامل این بیانیه به شرح زیر است: «در آبان ماه 1383 بیانیه‌ای از سوی گروهی از اقتصاددانان منتشر شد که در آن ملاحظاتی در مورد شرایط کشور و مشکلات اقتصادی مبتلی به آن مطرح شده بود. در آن بیانیه با تبیین دو نگرش متفاوت در مدیریت اقتصادی کشور، از سیاستمداران خواسته شده بود که در آستانه انتخابات ریاست جمهوری آینده با طرح یک بینش اقتصادی منسجم بر اساس منطق علمی برنامه‌های خود را ارائه دهند و از طرح شعارهای کلی و وعده‌های مبهم و ایجاد جو احساسی اجتناب کنند. گرچه برخی از موارد تاکید شده در بیانیه اقتصاددانان به طرح نگرانی نسبت به تداوم روندهای گذشته و احتمال ظهور، تداوم و یا تشدید آن در آینده پرداخته بود، لکن در هفته‌های اخیر و زودتر از آنچه پیش‌بینی می‌شد حرکت‌هایی صورت گرفت و پیگیری شد که لازم است توضیحاتی درباره نتایج و تبعات آنها ارائه شود. 1 ـ در جوامع امروزی بیداری و آگاهی اجتماعی ایجاب می‌کند که نظارت مستمر و دقیق همراه با حساسیت همه‌جانبه‌ای نسبت به چگونگی استفاده و بهره‌برداری از ثروت‌ها و امکانات عمومی اعمال شود. با توجه به افزایش حجم و دامنه ثروت‌های عمومی در نظام‌های اقتصادی معاصر، یک وجه مهم از اقتصاد سیاسی به چگونگی حفظ، توسعه و افزونی این ثروت‌ها می‌پردازد. وجه مهمی از سازمان سیاسی و حقوقی جوامع نیز متوجه و متمرکز بر چگونگی استفاده مطلوب و ممانعت از استفاده‌های نامطلوب و یا سو استفاده گروه‌ها و افراد ذی‌نفوذ از این گونه ثروت‌ها است. مردم به عنوان صاحبان واقعی این ثروت‌ها امکان نظارت و کنترل روزمره و مستمر بر آنها را نداشته و در نتیجه این امر را به رسم امانت‌داری به نمایندگان خود واگذار می‌کنند. نمونه این گونه ثروت‌ها عبارتند از شرکت‌های دولتی، بانک‌ها، خزانه دولت، ذخایر ارزی، کالاهای عمومی و موسسات خیریه عمومی. اینکه صاحبان این ثروت‌ها امکان نظارت و کنترل مستقیم ندارند، نباید فرصتی برای ایجاد ضایعه و خسران در آنها فراهم آورد آن هم تحت عنوان ظاهری پیگیری منافع عمومی و در اصل برای اهداف دیگری که با منافع صاحبان این ثروت‌ها یعنی مردم مغایر است. متاسفانه بسیاری از روش‌های مطرح شده در هفته‌های اخیر در این مورد نگرانی‌هایی را ایجاد کرده است. برداشت بی‌رویه از حساب ذخیره ارزی یک نمونه قابل توجه در این خصوص است. اقدامات انجام شده بخش قابل ملاحظه‌ای از منابع ارزی کشور را که برای دوره‌های عسرت مالی و به منظور خاص فراهم شده بود کاهش داده است. نمونه دیگر تلاش برای تثبیت قیمت محصولات شرکت‌های دولتی در شرایطی است که وجود فشارهای تورمی موجب افزایش هزینه‌های آنها شده است. اجرای پیشنهادهای مطرح شده نتیجه‌ای جز فرسایش و تضعیف ساختار مالی و در نتیجه بنیه تولیدی این ثروت‌های عمومی با ارزش (مانند شرکت‌های آب، برق، گاز پالایشگاه‌ها... نخواهد داشت. طبعا رسیدگی به امور بسیاری از این گونه بنگاه‌های اقتصادی در چارچوب مبحث انحصارهای طبیعی قراردارد. در این مورد نیز فقدان قوانین ضد انحصار مبتنی بر مبانی علمی محسوس است. به هر حال توجه به وجوه اجرایی تعیین قیمت محصولات این گونه بنگاه‌ها در تمام کشورهای دارای اقتصاد پویا خارج از حیطه قوه قانون‌گذاری است. همچنین است ساز و کارهای تاثیرگذاری بر نرخ‌های سود بانکی که نظام‌های کارشناسی و تخصصی خاص خود را می‌طلبد. نمونه دیگر تلاش برای استفاده از پس‌اندازهای مردم در بانک‌هاست، چه اینکه تصور می‌شود صاحبان این پس‌اندازها نیز از چگونگی استفاده از آنها غافل هستند. اهمیت مطلب هنگامی مشخص می‌شود که توجه کنیم که تعداد سپرده‌گذاران در سیستم بانکی بالغ بر 20 میلیون نفر است و اکثر این افراد دارای سپرده‌های اندکی هستند که تمام پس‌انداز آنها را شامل می‌شود. با کاهش نرخ سود سپرده‌های بانکی در سطحی پایین‌تر از نرخ تورم، هدفی که در عمل پیگیری می‌شود، این است که منابع این سپرده‌گذاران به وام‌گیرندگان منتقل شود. در نتیجه عکس‌العمل‌ سپرده‌گذاران این خواهد بود که منابع خود را به طرف استفاده‌های جایگزین سوق دهند که این امر همچون تجارب گذشته، بی‌ثباتی در بازارهای ارز، مستغلات و کالا را به همراه خواهد داشت. با توجه به عواقب و نتایج شناخته شده و قابل پیش‌بینی این تصمیم‌ها، شایسته است نمایندگان محترم مجلس نگهداری و استفاده بهینه از این ثروت‌ها شامل شرکت‌های دولتی، ذخیره ارزی، سپرده‌های مردم در بانک‌ها و هر نوع ثروت عمومی دیگر را به عنوان حفظ رسم امانت‌داری آن چنان که از آنها انتظار می‌رود در سرلوحه تصمیم‌گیری‌های خود قرار دهند و از اقداماتی که خسارت‌های بلند مدت ایجاد می‌کند، بپرهیزند. 2 ـ‌ برخی از گروه‌های سیاسی در مجلس محترم شورای اسلامی اقداماتی را آغاز کرده‌اند که هدف آنها کنترل تورم و جلوگیری از افزایش قیمت‌ها اعلام شده است. آنچه برای نیل به هدف کنترل تورم طرح شده دارای سه بخش است: اول؛ کنترل قیمت محصولات و خدمات دولتی از جمله مهمترین آنها بنزین و دیگر حامل‌های انرژی. دوم؛ کاهش دستوری نرخ تسهیلات بانکی و در نتیجه و لاجرم کاهش نرخ سود سپرده‌های بانکی. سوم؛ کاهش نرخ ارزهای خارجی (با اشاره به بعضی گزارش‌های صندوق بین‌المللی پول و برداشت نادرست از بحث برابری قدرت خرید و طرح نرخ‌هایی برای دلار بین 300 تا400 تومان). طبعا تلاش منطقی و علمی برای کنترل تورم تلاشی مبارک، مناسب و ضروری است. تورم یکی از مشکلات عمده اقتصادی کشور ما است و جای بسی تاسف است که در بین کشورهای خاورمیانه تنها کشور ما دارای تورم دورقمی است. به دلیل آسیب‌ها و رنج‌هایی که مردم از وجود تورم قیمت‌ها متحمل می‌شوند طبعا طرح مطلب و نشان دادن اقدامات ظاهری برای کنترل تورم می‌تواند فوائد سیاسی در برداشته باشد. طرح ضرورت کنترل اداری و دستوری قیمت‌ها می‌تواند حمایت بخشی از مردم را نیز برانگیزد زیرا دانش مربوط به ظرائف و دقائق علمی این امر بر بسیاری از مردم پوشیده بوده و عواقب نامطلوب و معکوس این گونه اقدامات بر زندگی و آینده اقتصاد کشور بر بسیاری از آنها ناشناخته است. نکته قابل توجه این است که امروزه در بسیاری از کشورهای جهان مشکل تورم حل شده و راه‌حل‌های آن نیز شناخته شده است. از افرادی که راه‌حل‌های اداری و دستوری را مطرح و تبلیغ می‌کنند باید پرسیده شود که راه‌حل‌های مورد نظر ایشان در کدام مورد و یا کدام کشور به کار رفته و موفق بوده است؟ آیا می‌توانند نمونه‌ای از کشورهای توسعه یافته یا در حال توسعه را ذکر کنند که در آنها تورم از طریق راه‌حل‌های پیشنهادی آنها کنترل شده باشد؟ اگر هیچ کشوری با روش‌های اداری و دستوری موفق به کنترل تورم نشده است چرا باید این گونه روش‌های ناموفق برای کشور ما پیگیری شود؟ همچنین این پرسش مطرح است که چرا و به چه دلیل از روش‌های امتحان شده و موفق استفاده نمی‌کنند؟ اکنون که نمایندگان محترم در موضع قانون‌گذار می‌توانند با دولت برای کاهش کسری بودجه و ایجاد نظم و انضباط مالی و کاهش نقش اقتصادی دولت و حکومت همکاری کنند هرچه از این هدف‌ها دورتر شوند در واقع از هدف کنترل تورم دورتر شده‌اند. طرح و پیگیری روش‌های اداری و دستوری ممکن است ابزار تبلیغاتی مناسبی باشد لکن یک شیوه علمی و موثر اجرای سیاست اقتصادی نیست، چون در عمل دستاورد مثبتی برای جامعه به همراه نخواهد داشت. کاهش قیمت اداری آن دسته کالاها و خدماتی که بوسیله دولت ارائه می‌شود در شرایطی که هزینه تولید و عرضه این کالاها و هزینه دولت به طور متوسط با تورم افزایش می‌یابد هیچ نتیجه‌ای جز کسری بودجه بیشتر و مخدوش کردن قیمت‌های نسبی نخواهد داشت. کسری بودجه در گذشته و هم‌اکنون از روش‌هایی تامین مالی می‌گردد که عمدتا افزایش پایه پولی را به همراه داشته و این امر نیز تورم شدیدتر و پایدارتری را به همراه می‌آورد. از طرف دیگر کاهش قیمت نسبی نیز افزایش ضایعه‌آمیز مصرف و در مورد کالاهای قابل مبادله واردات بیشتر و مشکلات خاص این امر را به همراه خواهد داشت. 3 ـ بعضا چنین مطرح می‌شود که موسسات، شرکت‌ها و نهادهای اقتصادی دولتی باید از طریق افزایش کارآیی، قیمت‌های خود را کاهش دهند لذا اعمال قیمت‌های دستوری را باید تحمل کنند. ضروری است توجه شود که قاعده اقتصادی افزایش کارایی دارای چند مولفه اساسی است. اول ایجاد ساختار انگیزشی مناسب برای عاملان اقتصادی مثلا از طریق فروش سهام شرکت‌های دولتی به مردم و پاسخگو کردن مستقیم مدیران به عامه مردم از طریق انتخاب مدیران از سوی سهامداران و نه دولت. مولفه بسیار مهم دیگر ایجاد شرایط علامت‌دهی و علامت‌پذیری اقتصادی است. مهمترین ابزار علامت‌دهی اقتصادی قیمت‌ها هستند که باید کمیابی نسبی منابع را منعکس کند. قیمت‌های مخدوش، اغتشاش و نابسامانی در استفاده منابع را به همراه دارد و منجر به نداشتن کارایی می‌شود. سومین مولفه ایجاد شرایط رقابتی است، به نحوی که کارآمدترین‌ها پاداش گرفته و ناکارآمدها از دور خارج شوند. مولفه چهارم وجود اختیارات مکفی و متناسب مدیران برای تصمیم‌گیری است. مولفه پنجم وجود شرایط شفاف اطلاعاتی، پاسخگویی و مسوولیت‌پذیری مدیران است. بنابراین تصور افزایش کارآیی از طریق اعمال قیمت‌های دستوری دور از واقع‌بینی است. 4 ـ نمی‌توان معکوس آنچه را که نتیجه نامطلوب قیمت‌گذاری در سطح کلان اقتصاد است در سطح بنگاه‌ها انتظار داشت. این واقعیت که قمیت حامل‌های انرژی در کشور ما برای مدت‌ها تحت کنترل باقی مانده است سبب شده که شدت انرژی مصرفی برای تولید ملی در کشور ما بیشتر از میانگین کشورهای با درآمد متوسط و بالا باشد. طی سال‌های اخیر کشورهای مختلف نه تنها میزان مصرف انرژی به ازای هر واحد تولید ملی را کاهش داده‌اند بلکه بعضی از آنها میزان مطلق مصرف انرژی خود را به رغم رشد تولید ملی تنزل داده‌اند. روندهای پر هزینه موجود در کشور ما بدون قیمت‌گذاری صحیح حامل‌های انرژی تصحیح نخواهد شد. قیمت‌گذاری صحیح انرژی نیز لاجرم باید هزینه فرصت انرژی را حداقل بر حسب ملاحظات منطقه‌ای محسوب کند. در کشور ما مصرف ضایعه‌آمیز خصوصا در مورد بنزین ابعاد فاجعه باری به خود گرفته است. منابع کمیاب و ارزشمند ارز خارجی کشور صرف واردات بنزین می‌شود که در خودرو‌هایی با کارآیی پایین مصرف و آلودگی محیط زیست و تبعات گسترده منفی بر سلامتی میلیون‌ها نفر را به همراه دارد. پافشاری بر پیگیری و تداوم چنین سیاست‌هایی که از همه جهت زیان‌بار است هیچ توجیهی ندارد. بعضا استدلال می‌شود که افزایش قیمت حامل‌های انرژی تورم‌زا است. این استدلال ناصحیح ریشه در نداشتن توجه یا انکار علت اصلی تورم دارد. اگر قرار بود افزایش قیمت انرژی تورم ایجاد کند باید طی چند سال اخیر که قیمت نفت از بشکه‌ای در حدود 15 دلار به حدود 50 دلار افزایش یافت در ژاپن و دیگر کشورهای صنعتی و کشورهای دارای درآمد سرانه متوسط شاهد رشد تورم می‌بودیم، لکن چنین نشد زیرا امروزه دلیل بروز تورم کاملا شناخته شده است و نحوه کنترل آن نیز جز کنترل رشد پول و نقدینگی، کنترل بودجه دولت، ایجاد انضباط مالی و پولی و ایجاد اعتبار در سیاستگذاری دولتی نیست. 5 ـ استدلال گمراه‌کننده دیگری که برای این گونه مواضع غیر قابل توجیه مطرح می‌شود ادعاهای عدالت خواهانه است. در شرایطی که استفاده از حامل‌های انرژی خصوصا بنزین از سوی خانوارهای با درآمد بالا انجام می‌شود پایین نگهداشتن قیمت بنزین به اقشار مرفه فایده رسانده و شیوه حمل و نقل شهری در کشور را بر مبنای خودرو شخصی تنظیم کرده و امکانات دولت را برای توسعه شبکه‌های حمل و نقل عمومی محدود کرده است. می‌دانیم که بخش عمده‌ای از ساکنان روستاها و شهرهای کوچک کشور فاقد خودرو شخصی هستند و از حمل و نقل عمومی نیز بهره کمی می‌برند. این اقشار و بخشی از ساکنان شهرهای بزرگ که دارای شرایط مشابهی هستند، از بنزین و یارانه آن یا استفاده نمی‌کنند و یا فایده اندکی می‌برند. یعنی فقیرترین اقشار جامعه کم‌نصیب‌ترین‌ها از یارانه‌های انرژی هستند. به دلیل استفاده غیر متناسب از این امکانات، محیط‌های شهری بزرگ‌تر دچار ترافیک شده و این امر موجب اتلاف وقت، آلودگی محیط زیست و به خطر افتادن جسم و جان مردم شده است. این شرایط فقط انعکاسی از تداوم همبستگی سیاست‌های ناموزون و غیرعادلانه است، چه این که همگنی و تقارن بین بهره‌مند شوندگان از خودرو‌های شخصی و قربانیان تخریب محیط زیست نیز وجود ندارد. همچنین پایین آوردن نرخ سود بانکی که در شرایط تورمی به معنی یارانه دادن به اقلیت تسهیلات گیرندگان از منابع اکثریت میلیونی سپرده‌گذاران است خلاف اصول امانت‌داری و در تضاد با ادعاهای عدالت خواهانه است. برای امضاکنندگان این بیانیه تردیدی وجود ندارد که تصمیم‌گیری صحیح اقتصادی برای افرادی که در مشاغل سیاسی هستند همراه با سختی‌هایی است چون بعضا عواقب کوتاه‌مدت این گونه‌ها تصمیم‌ها انعکاس مطلوبی در جامعه ندارد. برعکس، اتخاذ تصمیم‌های غیراصولی مانند آنچه از سوی عده‌ای پیگیری می‌شود، ممکن است از طریق واردات بیشتر و یا تشدید مصرف منابع در زمان حال، اثر ظاهری کوتاه‌مدتی ایجاد کند که قابل بهره‌برداری سیاسی باشد. لکن این اقدامات در میان مدت و بلندمدت دارای عواقب مخرب برای اقتصاد کشور است. تردیدی نیست که تنها راه حل مشکلات کشور استفاده از روش‌های علمی است که در سایر جوامع تجربه شده است. راهکارهایی که در تجارب گذشته نیز شکست خورده‌اند، بجز شکست مجدد عاقبتی ندارند. باید هوشیار بود که اقداماتی از این دست موجب خسارت‌های جدید برای کشور نشود. به عقیده امضاکنندگان این بیانیه هم‌اکنون اهم چالش‌های اساسی اقتصادی در مقابل مجلس محترم که عملکرد آینده آن بر اساس چگونگی برخورد با این چالش‌ها سنجیده خواهد شد، عبارتند از: الف ـ مقابله با کسری بودجه حجیم و اقداماتی که منجر به رشد نقدینگی و همچنین ضایع شدن منابع بانکی در بخش دولتی اقتصاد می‌شود. این مشکل منشا  بسیاری از معضلات اقتصادی کشور است. ب ـ تصویب بعضی قوانین اقتصادی اساسی مانند قانون ضد انحصار، مشابه قوانین موجود در کشورهای صنعتی. ج ـ ایجاد فضای عمومی آرامش آفرین و اجتناب‌ از استفاده‌های سیاسی از تصمیمات زیان‌بار اقتصادی. د ـ زمینه‌سازی گسترش بخش خصوصی از طریق مقررات‌زدایی، ایجاد بازارهای رقابتی و خصوصی‌سازی بنگاه‌های دولتی از طریق بازار بورس. توفیق در سایر زمینه‌ها مانند فقرزدایی و عدالت اقتصادی در گرو موفقیت در این چالش‌هاست.» به گزارش ایسنا پانزده استاد امضا کننده این بیانیه به شرح زیرند: دکتر مهدی بهکیش، دکتر جمشید پژویان، دکتر احمدرضا جلالی نائینی، دکتر محمود ختایی، دکتر حسن درگاهی، دکتر غلامعلی شرزه‌ای، دکتر محمد طبیبیان، دکتر مهدی عسلی، دکتر موسی غنی‌نژاد، دکتر غلامعلی فرجادی، دکتر علینقی مشایخی، دکتر احمد مجتهد، دکتر مسعود نیلی، دکتر ابوالقاسم هاشمی و دکتر رحمت‌اله نیک‌نام. ﻿ 57 تن از استادان و مدرسان علم اقتصاد دانشگاه‌های کشور در نامه‌ای سرگشاده به رییس‌جمهور با تشریح وضعیت اقتصادی کشور نسبت به روند حرکت اقتصاد ایران در فضای کنونی اظهار نگرانی کرده و بهره‌گیری از نظر کارشناسان برای آینده را ضروری خواندند. به گزارش خبرگزاری دانشجویان ایران (ایسنا) متن کامل بخش دوم این نامه به شرح زیر است: 7. ضرورت توجه بلند مدت به بازار کار: در پی نرخ‌های رشد بالای جمعیت در دهه‌های گذشته، جامعه ما با یک پدیده جدید جمعیتی مواجه شده است. شناخت ویژگی‌های این پدیده و درک الزامات و پیامدهای آن نیازمند روش و نگاه تازه‌ای به این موضوع است. جمعیت در طول سال‌های 85-1355 بیش از دو برابر شده و یک جمعیت 36 میلیونی زیر 25 سال شکل گرفته است که تا پایان قرن حاضر بر همه ارکان اقتصادی و اجتماعی، به ویژه بازار کار کشور اثرگذار خواهد بود. با توجه به این عرضه بالقوه نیروی کار، اگر نرخ مشارکت فعلی افزایش چندانی نیابد، برای آن که نرخ بیکاری نیز در سطح قابل تحملی قرار بگیرد، لازم است سالانه نزدیک به یک میلیون فرصت شغلی برای یک دوره طولانی در کشور به وجود آید. بر اساس آمارهای اعلام شده در طول سال‌های1385-1365 نزدیک به 9474 هزار فرصت شغلی ایجاد شده است (یعنی سالانه حدود 474 هزار فرصت شغلی) که هر چند دستاورد در خور توجهی برای کشور محسوب می‌شود، با نیاز به ایجاد یک میلیون شغل در سال فاصله زیادی دارد. از این گذشته نکته مهمی که باید به آن توجه شود، متفاوت بودن فرصت شغلی از اشتغال است. اخیرا دولت اعلام کرد که در 18 ماه گذشته دو میلیون شغل ایجاد شده است. باید توجه کرد که اگر حتی این رقم درست باشد و حقیقتاً اعتبارات اشتغال زای ارائه شده، به تحقق این حجم از فرصت شغلی انجامیده باشد، این به معنی افزایش اشتغال کلی کشور به اندازه دو میلیون شغل نیست. چه بسا هنگامی که دولت با ارائه تسهیلات اشتغال زا به یک بخش از متقاضیان، برای آنها فرصت شغلی ایجاد می کند، همزمان در بخش دیگری از اقتصاد، شاغلان موجود در حال اخراج یا بیکار شدن هستند. بنابراین نه اعطای تسهیلات اشتغال زا به منزله ایجاد قطعی شغل است (چون بسیاری از این اعتبارات در موضع خود مصرف نمی شوند) و نه ایجاد فرصت شغلی به مفهوم افزایش اشتغال است. (گزیده نتایج سرشماری عمومی نفوس و مسکن 1385، مرکز آمار ایران) علاوه بر این امروزه در سطح جهان ایجاد کار شایسته یکی از اهداف اساسی دولت‌ها محسوب می شود و کارشناسان و سیاستگذاران بر این باورند که صرف ایجاد فرصت شغلی دیگر کافی نیست. کار شایسته دارای چهار رکن ایجاد اشتغال مولد، اعتلای حقوق کار، گسترش تامین اجتماعی و افزایش گفتگوهای اجتماعی است. اینک باید پرسید که: 1- چه تحول ساختاری از منظر نگرش‌ها، نهادها و قوانین صورت گرفته است که انتظار برود در سال‌های آتی تا سقف یک میلیون فرصت شغلی ـ که از پایداری مطلوبی هم برخوردار باشد ـ پدید آید؟ 2- چه تحول ساختاری از منظر رشد اقتصادی، میزان سرمایه‌گذاری و موجودی دانش در سطح مدیریت بنگاه‌های فعلی و ایجاد بنگاه‌های جدید صورت خواهد گرفت تا فرصت های شغلی مورد انتظار ایجاد شود؟ 3 ـ آیا انگیزش ها و رژیم نهادی اقتصادی و سیاسی مناسب و جدیدی برای استفاده وسیع و کارآمد از دانش موجود جهانی برای توسعه یادگیری، نوآوری و ایجاد فرصت های کارآفرینی به وجود آمده است؟ 4- آیا زیرساخت‌های اطلاعاتی و ارتباطی پویا، قابل رقابت و نوآور که می تواند مقدمه ای برای نیل به اقتصاد دانش باشد به وجود آمده است؟ در این راستا موضوعاتی قابل طرح هستند که در چارچوب بنگاههای اقتصادی و منابع انسانی باید مورد تامل قرار گیرند: 1. میزان پایداری و ثبات بازار کار از سوی بخش تقاضای این بازار بسیار شکننده است و با هرگونه سیاستگذاری کلان بدون توجه به آثار آن در بازار کار وضعیت به مراتب حادتر خواهد شد. 2. برای پاسخگویی به عرضه جدید نیروی کار و تاسیس بنگاه های جدید، لازم است به مزیت های نسبی اقتصاد ایران با توجه به "آثار جهانی شدن بر بازار نهاده ها و محصول"، "رشد بدون اشتغال" و "دانش بر شدن اقتصادها" توجه شود. 3. با توجه به این که نسبت پس انداز و سرمایه‌گذاری به تولید ناخالص داخلی کشور در حد قابل قبولی می باشد و افزایش آن تقریبا بسیار دشوار می‌کند از این پس باید به فکر افزایش کارایی سرمایه‌گذاری بود و به طور جدی از طولانی شدن اجرای طرح های عمرانی و تعریف طرح‌های جدید اجتناب کرد. 4. با توجه به مشکلات داخلی و خارجی فرا روی بنگاه‌ها، باید وقت و سرمایه های زیادی مصروف فعالیت های آموزشی بنگاه‌ها و سازمان‌ها شود و این مسئله که چه کسانی، چه آموزش هایی باید ببینند در دستور کار قرار بگیرد. 5. در بسیاری از مناطق جهان، کاهش ارتباط بین رشد اقتصادی و اشتغال یک واقعیت ملموس است. از این‌رو گرچه در هدف گذاری اقتصاد کلان، ایجاد اشتغال باید در کانون توجه سیاستگزاران قرار گیرد ولی در عین حال توجه به مبادله احتمالی سایر اهداف اقتصاد کلان با اشتغال ضروری است. 6. اقتصاد ایران تاکنون همه هزینه های لازم را برای تجهیز و مهیا کردن این جمعیت پرداخت کرده است، اینک می تواند با ایجاد اشتغال از این مزیت در حوزه تولید نیز برخوردار شود. ملاحظات فوق بیانگر سنگینی و پیچیدگی وظیفه دولت در ساماندهی بازار کار است. توجه شود که ایجاد اشتغال در درجه اول از وظایف بخش خصوصی است و وظیفه دولت در این زمینه ایجاد فضای مساعد کسب و کار برای حل معضل اشتغال از سوی بخش خصوصی است. 8. کم‌توجهی به خصوصی‌سازی و اجرای سیاست های کلی اصل44 قانون اساسی: ناکارآمدی بخش دولتی در فعالیت‌های اقتصادی و ضرورت استفاده از توان بالای بخش خصوصی، مسوولان کشور و مجمع تشخیص مصلحت نظام را بر آن داشته است که با تصویب سیاست های کلی اصل 44 قانون اساسی گام مهمی در جهت محول کردن نقش بیشتر به بخش خصوصی در حوزه تصدی‌های اقتصادی بردارند. می‌توان گفت سرنوشت آینده اقتصاد کشور تا حد زیادی در گروی اجرای موفقیت آمیز این سیاست‌ها در طول دوره برنامه های چهارم و پنجم است. ولی برخورد دولت با سیاست های اجرایی اصل 44 توام با وقفه زمانی و سیاست صبر و انتظار بوده است. بند (الف) سیاست های کلی اصل 44 ناظر به تدابیری است که از بزرگ شدن بخش دولتی جلو گیری می کند و حوزه فعالیت‌های بخش خصوصی و تعاونی را گسترش می دهد. ممنوعیت دولت از انجام فعالیت‌های جدید خارج از موارد صدر اصل 44 و الزام آن به واگذاری سالانه 20 درصد این قبیل فعالیت‌ها تا پایان برنامه چهارم، در زمره مهمترین تدابیری است که برای جلوگیری از بزرگ شدن دولت اتخاذ شده است. عملکرد دولت در دو سال اخیر در راستای این بند نبوده است. بدین معنی که با واگذاری اجرای بسیاری از طرح‌های عمرانی به نهادهای وابسته به دولت خلاف این بند عمل کرده است. از این گذشته در زمینه واگذاری سالانه 20 درصد فعالیت‌های یاد شده به بخش خصوصی نیز دولت ناکام بوده است. به موجب بند (الف) سیاست‌ها، بخش خصوصی همچنین می تواند در صنایع بزرگ و مادر و معادن (به استثنای نفت و گاز) و کلیه امور پست و مخابرات (به استثنای شبکه های مادر مخابراتی و امور واگذاری فرکانس و شبکه های اصلی)، سرمایه‌گذاری کند. دولت در جهت برداشتن موانع سرمایه‌گذاری بخش خصوصی در حوزه های فوق گام مشخصی برنداشته است. بند (ب) سیاست‌های کلی اصل 44 ناظر به تقویت بخش تعاونی در اقتصاد کشور است. در این بند هدف کمی 25 درصد تا پایان برنامه پنجم برای سهم بخش تعاونی تعیین شده است. دولت موظف شده است از طریق انگیزش‌های مالی، رفع محدودیتهای قانونی و آموزشهای فنی و حرفه‌ای و تاسیس تعاونی‌ها برای سه دهک اول جامعه بکوشد. تلاش دولت در این زمینه چشمگیر بوده است ولی از نتایج این تلاشها تحلیل روشنی در دست نیست. بند (ج) سیاست‌های کلی اصل 44 ناظر به واگذاری فعالیت‌ها و بنگاه‌های دولتی است. به موجب این بند واگذاری 80 درصد از سهام بنگاههای دولتی مشمول صدر اصل 44 به بخش‌های خصوصی، شرکتهای تعاونی سهامی عام و بنگاه های عمومی غیر دولتی مجاز شناخته شده است. 20 درصد بقیه درمالکیت دولت باقی می ماند. در راستای این امر دولت تصمیم گرفته است نیمی از 80 در صد را به صورت سبد نامشخصی از سهام تحت عنوان سهام عدالت به اقشار کم درآمد هدیه کند و40 درصد آن رابه بخش خصوصی واگذار کند. در این راستا دولت اقدام به تاسیس شرکت کارگذاری سهام عدالت کرده است. سهامداران این شرکت شامل دولت و شرکت های سرمایه‌گذاری استانی هستند و مالکیت بخش بزرگی از سهام شرکت‌های صدر اصل 44 به این شرکت منتقل خواهد شد. افزون بر این دولت اقدام به ایجاد 30 شرکت سرمایه‌گذاری استانی و 337 شرکت تعاونی شهرستانی کرده است. در زمینه مالکیت و مدیریت شرکت های صدر اصل 44 ابهامات فراوانی وجود دارد. این ابهامات می تواند به فساد مالی، رانت جویی، سو  مدیریت بیشتر، تداخل گرایش‌های سیاسی در تصمیمات اقتصادی، افزایش نقدینگی، وافزایش مصرف جامعه بیانجامد. توجه شود ارزش سهام عدالت بر اساس برآوردهای صورت گرفته تاپایان سال 86 بالغ بر رقمی معادل 50 درصد از کل نقدینگی کشور خواهد بود. در شکل فعلی خود سهام عدالت برگه‌ای دال بر تعهد دولت است. در صورت آغاز فروش سهام عدالت در بازار ثانویه، این قدرت خرید عظیم می تواند ضربه تورمی بزرگ دیگری به کل اقتصاد باشد. مهمترین مشکل این است که عملا دولت مالک 20 درصد سهام شرکت های صدر اصل 44 خواهد بود و شرکت کارگزاری سهام عدالت نیز که در سازمان خصوصی سازی شکل گرفته 40 درصد سهام این شرکت‌ها را در اختیار خواهد داشت. بدین ترتیب مدیریت این شرکت‌ها همچنان در دست دولت باقی خواهد ماند. بنابر این چه دلیلی برای بهبود کارایی این شرکت ها وجود دارد. به علاوه عملا میان مالکیت و مدیریت در داخل بخش دولتی نیز مشکل به وجود خواهد آمد. بدین معنی که شرکت کارگزاری سهام عدالت ـ در کنار مالکیت 20 درصدی دولت ـ خود را در مدیریت شرکت‌های واگذارشده ذی‌سهم می داند. گرچه این شرکت عملا نخواهد توانست شرکت‌های تحت پوشش را اداره کند و مدیریت این شرکت ها همچون گذشته در اختیار شرکت های مادر تخصصی باقی خواهد ماند، این مشکل می تواند به سو مدیریت در شرکت های دولتی دامن زند. کار گسترده و سریع کارشناسی برای احتراز از تشدید ناکارآمدی های حاصل از خصوصی سازی به روش فوق ضروری است. ادامه ابهامات و نااطمینانی ها شرایط را دشوارتر خواهد کرد. 9. نامساعد شدن فضای کسب و کار: در میان اقتصاد دانان بر سر این نکته که اجرای سیاست های کلی اصل 44 قانون اساسی و نیز ایجاد فرصت های اشتغال و درآمدبیشتر در اقتصاد کشور مستلزم توانمند سازی بخش خصوصی از طریق کاستن از هزینه ها و ریسک های عاملان خصوصی و برداشتن موانع رقابت برای آن است، اتفاق نظر وجود دارد. متاسفانه به رغم اعلام رسمی دولت مبنی بر پیگیری اهداف فوق، سیاست ها و رفتارهای دولت در دو سال اخیر در جهت تحقق این اهداف سمت گیری نشده و فضای سرمایه گذاری و کسب و کار را نا مساعدتر کرده است. یکی از عوامل موثر بر هزینه های بخش خصوصی فساد اداری است. دولت نهم مبارزه با فساد و رانت جویی را در دستور کار خود قرار داده است. اما نه تنها در این زمینه اقدامی مشخص صورت نگرفته بلکه با دخالت نا مناسب در بازار کالاها و بازار سرمایه ناخواسته بستر مساعدی را برای فساد و رانت جویی بیشتر به وجود آورده است. بر خلاف ادعاهای رسمی، آمارهای بین المللی بیانگر سقوط 13 پله‌ای ایران از نظر مبارزه با فساد است (شفافیت بین المللی، 2006). نگاه دولت به بخش خصوصی بزرگ و مستقل منفی است. به همین جهت دولت در دو سال اخیر در صدد تقویت جایگاه بخش خصوصی خرده پا و کوچک در اقتصاد کشور بر آمده است. غافل از این که وجود بنگاه های بزرگ و کوچک در کنار هم برای دست یابی به کارایی اقتصادی و توان رقابتی ضروری است. دخالت های شدید دولت در بازار پول و سرمایه، بخش مالی کشور را در معرض مخاطرات جدی ورشکستگی قرار داده و در کنار آن نیز تبعات بلند مدت منفی بر توسعه بخش حقیقی داشته است. افزایش تسهیلات تکلیفی بانک ها و الزام بانک ها به تخصیص منابع یارانه ای بیشتر به طرح‌های موسوم به زود بازده و اشتغال زا نه تنها سیستم بانکی را در معرض هزینه افزایش مطالبات مشکوک الوصول قرار داده، بلکه دسترسی مدیران شرکت های خصوصی را به اعتبارت بانکی محدودتر کرده است. در چنین وضعیتی تامین مالی سرمایه‌گذاری های بزرگ برای کسب و کار دشوارتر شده است. در وضعیتی که موانع ورود به کسب و کار و خروج از آن زیاد است، در معاملات دولتی و سرمایه‌گذاری‌های عمرانی برای شرکت‌های دولتی به زیان شرکت‌های خصوصی حق تقدم قائل می شویم، بازارهای مالی در انحصار دولت است، هنوز قانون رقابت و سیاست رقابتی از قوه به فعل در نیامده است و زیرساخت‌های فیزیکی در زمان و مکان مناسب در دسترس نیست، می توان گفت هنوز موانع رقابت در اقتصاد ایران بالا است. مداخله دولت در زمینه نرخ گذاری رسمی تعدادی از کالاها نیز موجب خسران زیاد بخش خصوصی و زیان دهی سرمایه‌گذاری های انجام شده در برخی از فعالیت های اقتصادی شده است. نمونه بارز این مداخلات را می توان در مورد سیمان و آهن‌آلات ساختمانی دید. می‌توان نتیجه گرفت که سیاست‌های دولت با بالا بردن هزینه بخش خصوصی بر فرصت‌ها و انگیزه‌های شرکت‌های خصوصی (اعم از داخلی و خارجی) برای سرمایه‌گذاری و تولید تاثیر منفی بر جای گذارده و توان مشارکت بخش خصوصی را به ویژه در فعالیت‌های اقتصادی تضعیف کرده است. در این شرایط نمی توان انتظار داشت که بخش خصوصی به رشد سریع دست یابد و در سایه رشد دراز مدت سهم آن در تولید ناخالص داخلی در همسنجی با بخش عمومی چنان افزایش یابد که نقش فائقه را در اقتصاد کشور ایفا کند. 10. پایداری فقر و نابرابری: فقر و نابرابری محصول عملکرد نظام اجتماعی، اقتصادی، سیاسی و فرهنگی جامعه است. پدیده‌ای عارضی نیست که بتواند از طریق برخوردهای احساسی و مقطعی مرتفع شود. ایران از چنان قابلیت های تولیدی بالایی برخوردار است که وجود اشکال تاثر بار فقر و نابرابری در آن موجب سر افکندگی هر ایرانی است. فقر و نابرابری که به دلیل گستردگی، بخشی از تصویر دائمی جامعه شده است، این پرسش را در اذهان مطرح می کند که چه کسی مسئول نابسامانی‌هاست و نقش تشکیلات پرهزینه دولتی و نهادهای غیر دولتی که از ردیف بودجه های دولتی نیز برخوردارند چیست؟ گرچه این پدیده محصول دولت فعلی نیست و بخش زیادی از آن میراث دولت های گذشته است و راه حل آن نیز آسان و سریع نیست، اما آنچه که سهم دولت نهم را در این نابسامانی ها برجسته می کند تقارن شعارهای عدالت محور از یک سو و گسترش پدیده فقر و فساد و نابرابری‌های تحقیر کننده عزت انسان های محروم از سوی دیگر است. از ابتدای دولت نهم بیم آن می رفت که تاکیدات فاقد پشتوانه های علمی و عملی بر عدالت محور بودن سیاست های اقتصادی دولت، دیر یا زود نتایجی مشابه پدیده های آمریکای لاتینی آن را در پی داشته باشد که در آنها قربانیان اصلی، خود محرومین و فقرا بوده اند. اگر شعارهای عدالت محور بتواند در کوتاه مدت کثیری از قربانیان بی عدالتی های اقتصادی را مجذوب کند اما در میان مدت آسیب ها و سرخوردگی های ناشی از محقق نشدن انتظارات و وعده های غیر عملی می تواند برای هر جامعه‌ای به ویژه جامعه جوان ما، جبران ناپذیر باشد. بدون داشتن یک درک منسجم از عدالت که اسناد منتشره از سوی دولت نهم شواهدی از آن را عرضه نکرده است، نمی توان امیدی به موفقیت طرح های خلق الساعه داشت. در مقابل ارائه و اجرای طرح های غیر منسجم و غیر متجانس، رانت جویانی را که هدف حمله شعارهای دولت بوده‌اند، بیش از هر گروه دیگری امیدوار کرده است که برندگان اصلی سیاست های اقتصادی و شعار های عدالت محور دولت نهم باشند. به عنوان نمونه، روش‌های غیر علمی برقراری عدالت تحت عنوان مبارزه با بیکاری، فقر و حمایت از گروه‌های کم درآمد که بهانه‌ای برای تزریق بی سابقه درآمدهای نفتی نیز بوده، تورم لجام گسیخته‌ای را به ویژه در بخش مسکن در پی داشته است که نتیجه آن از یک سو ثروت‌های کلانی را برای گروهی قلیل با درآمدهای بالا فراهم آورده است و از سوی دیگر امید جوانان و گروه‌های کم درآمد برای تامین مسکن مناسب، هر چند کوچک را از میان برده است. چنین روشهایی بیش از آن که موجب آرامش و اعتماد در جامعه شده باشد، کاهش اعتماد عمومی را نسبت به عملکرد دولت در پی داشته و دارد. هیچ جامعه ای صرفا با تزریق منابع مالی رایگان به توسعه دست نیافته است. مادامی که جامعه در دوران بحرانی آزموده نشود، فرهنگ مقاومت، صبر، قناعت، همدردی، مشارکت، سخت کوشی و تلاش شکل نمی‌گیرد. هیچ جامعه‌ای بدون طی این فرایند به توسعه دست نیافته است و جامعه ما نیز مستثنی از این قاعده نیست. شیوه کنونی تزریق پول نفت برای حل معضلات اقتصادی این امکان را از جامعه گرفته است و در عوض روحیه تسلیم، توقع بدون تلاش، بی صبری، مصرف طلبی و اسراف، نفع طلبی و فردگرایی منحط، تن پروری و زیاده خواهی را ترویج می کند و حاصلی جز سفله پروری و ریا در پی نداشته و ندارد. راه حل پایه‌ای برای حل معضل فقر و نابرابری توجه علمی به ساز و کار عملیاتی آن است. فقط با اصلاح و کارآمدی مجموعه نظام اقتصادی و اجتماعی می توان با این پدیده به صورت ریشه ای و پایدار برخورد کرد. توجه صرف دولت به اهدای کمک به گروه های کم درآمد، بیانگر نگرش احساسی (نه علمی) به یک معضل پیچیده است. با اتکا به گشایش‌های درآمدی نفتی ایجادشده هم می توان با سرمایه‌گذاری‌های بزرگ ملی، فرصت‌های شغلی با بهره‌وری بالا برای گروه‌های کم درآمد و بیکار فراهم کرد و هم می توان راهبرد توانمندسازی اقتصادی و اجتماعی فقیران را از طریق ایجاد، تثبیت و تقویت تشکل های اقتصادی و اجتماعی، مهارت افزایی، بسط ظرفیت‌های جسمی و فکری برای نوآوری، کارآفرینی و تجهیز سرمایه های کوچک وتامین مالی خرد اقتصادی مورد توجه قرار داد. 11. سیاست‌های منطقه‌ای و تضعیف نهاد برنامه‌ریزی در استان‌ها: در دو سال گذشته سفرهای استانی به عنوان سیاست محوری دولت نهم برای تسریع عمران و توسعه استان‌ها و مناطق کشور شناخته شده و تاکنون 29 سفر (تقریباً در همه استان‌های کشور) انجام شده است. صرف‌نظر از نقدهای مهمی که بر اصل این سفرها به عنوان ابزار برنامه‌ریزی توسعه استان‌ها، چند و چون فرایند آماده‌سازی مصوبات و تامین منابع مالی آن وجود دارد، محتوای مصوبات موجود بسیار قابل تامل است. در غالب موارد راهبردهای بلندمدت توسعه استان‌ها، اسناد کارشناسی موجود، ملاحظات آمایشی و الزامات اقتصادی، اجتماعی و فرهنگی خاص مناطق و معیارهای اهمیت و معناداری توسعه مورد توجه قرار نگرفته است. مصوبات با محتوایی کم و بیش یکسان، صدها و بلکه هزاران پروژه کوچک و بزرگ عمرانی را برمبنای رویه های از بالا به پائین، با رویکردی کاملاً فیزیکی و باور تلویحی به معجزه آفرینی منابع مالی در دستور اجرا قرار داده است. از میان حدود سه هزار بند مصوب، مسائل مهم نهادی توسعه استان‌ها کمتر مورد توجه قرار گرفته است. همچنان بهبود حقوق مالکیت، برقراری استانداردها، ارتقا  مشارکت، تقویت نظام کارفرمایی، توانمند سازی نهادهای مدنی و تشکل‌های اقتصادی، ایجاد ظرفیت‌های پیمانکاری، کارآمد سازی دارایی های خرد، و نظام انگیزش مورد غفلت قرار گرفته است. علاوه بر این از مهر ماه سال گذشته با دستور ادغام سازمان مدیریت استان‌ها در استانداری‌ها، مهمترین نهاد توسعه‌ای استان‌ها با بلاتکلیفی و تعلیق کامل مواجه شده است. این تصمیم با ایرادها و اشکالات حقوقی، اداری، اقتصادی و مالی بسیاری مواجه است. از جمله این تصمیم با قانون اساسی، قانون برنامه و بودجه، قانون محاسبات عمومی و قانون برنامه چهارم در تعارض جدی است. جایگاه نهاد برنامه ریزی توسعه در سطح ملی و استان‌ها تضعیف شده و ارتباط سازمانی، نحوه پاسخگویی و کنترل و نظارت‌های مالی و بودجه‌ای با ابهامات بسیار زیادی مواجه شده است. به رغم مخالفت های صریح نهادهای مسوول قانونی، کارشناسان و صاحبنظران و نمایندگان مجلس از جمله برخی از همکاران و همفکران نزدیک به دولت، ادغام سازمان های مدیریت و برنامه‌ریزی استان ها در استانداری‌ها بود، تصمیم‌سازی و تصمیم‌گیری کارشناسانه و بی‌طرفانه برای توسعه بلندمدت استان ها را با مخاطرات جدی مواجه کرده است. 12. اهمیت تعامل با جهان خارج: نظریه اقتصادی معاصر بیانگر آن است که در دنیای جهانی شده امروز هیچ کشوری نمی تواند بدون تعامل سازنده با دنیای خارج به توسعه اقتصادی و رشد و شکوفایی دست یابد. از همین منظر برنامه چهارم و سند چشم انداز که سند وفاق ملّی است، تعامل سازنده با جهان خارج را مورد توجه خاص قرار داده است. امکانات کشورهای دیگر به جهت سرمایه‌گذاری مستقیم خارجی، بهره‌مند شدن از فن‌آوری‌های گسترده بشری و تامین فضای مناسب برای فعالان اقتصادی ایران در تامین رشد اقتصادی بالاتر حال و آینده و رفاه مردم کشور سهم قابل توجهی دارد. در بعضی از بخش‌ها مانند موسسات بانکی، نقل و انتقالات مالی، تجارت بین‌الملل، گردش فعالیت‌ها موکول و محدود به رعایت ضوابط جامعه بین‌الملل است. نادیده گرفتن تعامل مناسب جهانی هزینه سنگینی را بر اقتصاد امروز کشور و نسل‌های آتی تحمیل می‌کند. از جهت تنش‌های بین المللی هزینه‌های تحمیلی به اقتصاد کشور ناچیز گرفته می‌شود و تحلیل‌های روشنی در این زمینه ارائه نمی‌شود تا در تصمیم‌گیری های سیاسی و ملی مسوولان و مردم ملحوظ شود. این درست در زمانی است که خوشبختانه کشور فرصت‌های طلایی خوبی نیز برای بهره‌مندی بیشتر از امکانات اقتصادی جهان دارد، ولی از این فرصت‌ها که در مواردی بخشی از هزینه‌های آن را نیز اقتصاد کشور پرداخته است بهره‌مند نمی‌شود. در مقابل اقتصادهای کوچک و بزرگ متعددی در همسایگی کشور و یا در شرق دور وجود دارند که با حفظ ارزش‌ها و منافع ملّی از تعامل مناسب جهانی و فرصت‌های موجود و حتی فرصت های فراهم شده توسط اقتصاد ایران استفاده کرده و نه تنها بر رشد بالاتری دست یافته اند، بلکه بر تصمیمات جهانی نیز تاثیرگذار تر شده‌اند. 13. کاهش سرمایه اجتماعی: شاید اکنون ـ پس از نزدیک به دو سال مدیریت دولت نهم ـ این پرسش اساسی پیش آمده باشد که چرا به رغم فرصت تاریخی و استثنایی افزایش قیمت های نفت و این همه تلاش و سیاست گذاری وتزریق منابع مالی و اعتباری به اقتصاد ایران، تحرک لازم در اقتصاد مشاهده نمی‌شود و مشکلاتی که دولتمردان جدید بر مبنای آنها دولت های پیشین را به ناتوانی متهم می کردند، همچنان باقی است. متاسفانه این حکایت، در تاریخ معاصر ایران داستانی مکرر است. مسوولان جدید تا دریابند که اقتصاد را قاعده مندی‌هایی است، چه هزینه‌ها که تحمیل نشده است و تا فرصت یابند که این تجربه پرهزینه را به کار بندند و در رفتارهای غیرقابل پیش بینی خود تجدید نظر کنند و عقل عرفی کارشناسانه را جایگزین تصمیمات یکباره آرمانی کنند، فرصت آنان منقضی شده است و باید امارت به دیگری بسپارند. اما حاصل این رفت و برگشت های مکرر سیاستی و حاصل این سیاست‌های یک‌باره و بی نتیجه، علاوه بر هزینه‌های سنگین اجرای آنها، چیزی نیست جز فرو ریختن دیوارهای اعتماد ملی. این نکته همان چیزی است که باید چشم اسفندیار اقتصاد ایران خواند. دولت‌ها می‌آیند و می‌روند ـ و البته با تمام نیرو و گاه خالصانه می کوشند گامی در جهت برون رفت اقتصاد ایران از این در ماندگی تاریخی بردارند ـ اما آنچه برجای می گذراند، بی ثباتی و بی اعتمادی است. اعتماد، ماده سازنده «سرمایه اجتماعی» است و شکل گیری سرمایه اجتماعی پرهزینه ترین و تدریجی ترین فرایند در مسیر توسعه ملت‌هاست. در نظریه پردازی توسعه، جامعه شناسان و اقتصاددانان همنوا شده اند که نقطه مرکزی توسعه، «سرمایه اجتماعی» است. از این دیدگاه سرمایه اجتماعی در مقایسه با دو گونه دیگر سرمایه (اقتصادی و انسانی) نقش زیربنایی دارد. یعنی بدون وجود سطح معینی از سرمایه اجتماعی، نمی توان با سرمایه‌گذاری مالی یا سرمایه‌گذاری در نیروی انسانی به توسعه دست یافت. مشاهده شده است که تنها بر بستر سرمایه اجتماعی است که می توان سرمایه اقتصادی را به بازدهی انداخت و سرمایه انسانی را پویا ساخت. گاه دولت‌ها ـ با وجودی که می کوشند با تشویق سرمایه‌گذاری اقتصادی، تولید را تحرک بخشند ـ خود عامل تخریب سرمایه اجتماعی می شوند و بنابراین بر سر شاخ، بن می برند. راز این که سال‌هاست دولت ها در اقتصاد ایران سرمایه‌گذاری می کنند ولی نتیجه نمی گیرند، در همین جاست. بعضی از شواهد نشان می دهد که سرمایه اجتماعی در ایران وارد دامنه نزولی خود شده است. سرمایه اجتماعی متغیری خود افزاست. اگر به رشد بیفتد نرخ رشد خود را تشدید می کند و اگر وارد فرایند کاهش شود خود را به سقوط می کشاند. اگر حکومت در ایران با یک چالش اساسی روبه رو باشد همانا کاهش سرمایه اجتماعی است. جامعه شناسان یکی از مولفه‌های مهم سرمایه اجتماعی را «اعتماد عام» می‌دانند و اعتماد مردم به دولت و مراجع رسمی بخش مهمی از اعتماد عام است. هیچ آفتی برای اعتماد مردم به دولت بیش از بی ثباتی سیاست‌ها، شتابزدگی تصمیمات و اتخاذ سیاست های بلند پروازانه نیست. مردم این ها را خوب می فهمند و در تصمیمات اقتصادی خود دخالت میدهند. مردم چگونه به دولت اعتماد کنند و سرمایه های خود را از طریق سرمایه‌گذاری در معرض خطر بگذارند و زمین گیر کنند، در حالی که بارها و بارها دیده اند که سرمایه ها و دارایی هایشان با یک سخنرانی در معرض تهدید و نابودی قرار گرفته است، تجارتشان به یک باره با یک تصمیم ناگهانی دولت ممنوع شده است و یا تجار بزرگشان ـ حتی اگر خطا کار ـ از طریق رسانه های عمومی بی حرمت شده‌اند. مردم چگونه به تصمیمات و قول و قرارهای یک دولت اعتماد کنند در حالی که می بینند یک شبه یک وزیر عزل می‌شود بدون آن که بدانند عملکرد او چگونه یا تخلف و قصور او چه بوده است. مردم چگونه اعتماد کنند وقتی همه تجربه‌های پرهزینه گذشته انکار و بر تجارب تازه ناشناخته اصرار می شود؟ در شرایطی که تصمیمات کلیدی اقتصادی نه تنها به تاخیر می افتد بلکه پس از تصمیم گیری، مجددا مصوبات با دستورهای متناقض، اجرا نمی شوند و یا مورد تردید قرار می گیرند، اعتماد چگونه می تواند شکل بگیرد؟ جهش‌های اقتصادی، حاصل حضور نیروهای خلاق فکری و اقتصادی در عرصه عمل است و این نیروها معمولا تصمیم های خود را بر عقلانیتی تاریخی استوار می‌سازند. اگر رفتار دولتیان از ثبات و عقلانیت کافی برخوردار نباشد، عقلانیت تاریخی به این نیروهای خط شکن در حوزه‌های فناوری، تولید و تجارت علامت می دهد و سطح اعتماد آنان را نسبت به دولت و رفتارهای آن کاهش می‌دهد. برای نیروهای خلاق در عرصه اقتصاد، همه رفتارهای بی قاعده دولت، علامتی برای بی اعتمادی به فضای کسب و کار تلقی می شود. مثلا آنان تجربه تلخ برنامه پنجم پیش از انقلاب را در خاطر دارند که دولت ـ علیرغم مخالفت و انتقادهای اقتصاد دانان و حتی ریاست وقت سازمان برنامه و بودجه ـ با استفاده بی رویه از افزایش درآمدهای نفتی چه بی ثباتی‌ها که برای اقتصاد به ارمغان نیاورد. همچنین در دوره اخیر تصمیم گیری یکباره برای عدم تغییر ساعت رسمی و نادیده گرفتن تجربه گذشته ایران و سایر کشورها در این زمینه (که سالانه موجب سوزاندن میلیاردها تومان نفت و گاز برای تولید برق می‌شود)، تصمیم گیری‌های بی‌ثبات و یکباره در مورد تغییر نکردن و سپس تغییر قیمت بنزین یا سهمیه بندی بنزین، تغییر یک‌باره ساعات کار بانک‌ها، تعیین آمرانه نرخ سود بانک‌ها بدون توجه به نظرات کارشناسان بانک مرکزی، مداخله در مدیریت بانک‌های خصوصی و مبارزه‌های شعاری با مفاسد اقتصادی، همه شاخص‌هایی هستند که اعتماد عام نیروهای خلاق اقتصاد را نسبت به مراجع رسمی کاهش داده و موجب افول سرمایه اجتماعی شده است. بازسازی سرمایه اجتماعی، گرچه ظاهرا یک اقدام اجتماعی است اما ضروری ترین اقدام اقتصادی است که دولت باید آغاز کند و برای این منظور توقف سیاست‌های مختل کننده نظم اقتصادی و اجتماعی، شرط نخست است. بر این اساس توصیه موکد این است که دولت ـ به عنوان یک عامل مهم تاثیر گذار بر سرمایه اجتماعی ـ نه تنها در رفتارها و تصمیمات خود به تاثیر آنها بر سرمایه اجتماعی توجه کند، بلکه اندازه‌گیری منظم و ادواری سرمایه اجتماعی کشور را نیز در دستور کار خود قراردهد. 14. سخن آخر: همان گونه که گروهی از استادان اقتصاد در خرداد ماه سال 1385 در نامه ای خطاب به مقام محترم ریاست جمهوری عنوان کرده بودند، مشکلات ساختاری اقتصاد ایران تنها نتیجه عملکرد دولت نهم نیست و تلاش های این دولت برای برون رفت از این مشکلات نادیده نمی ماند. به علاوه روشن است که حل مسائل ساختاری اقتصاد ایران در کوتاه مدت و حتی در طول یک برنامه توسعه امکان پذیر نیست. با توجه به این امر معیار در داوری سیاست‌ها و برنامه‌های دولت نهم میزان انطباق آنها با مبانی نظری علم اقتصاد و حرکت در جهت حل مشکلات ساختاری اقتصاد ایران و یا تشدید آن بوده است. در علم اقتصاد همانند همه علوم دیگر قانونمندی ها حاکم بر پدیده‌هاست. تحقق اهداف از جمله عدالت فقط از طریق این قانونمندی ها ممکن است. متاسفانه در دولت نهم در اتخاذ سیاست‌ها، علم اقتصاد غریب مانده است و همان گونه که در بخش‌های متعدد نامه ملاحظه شد، هزینه تصمیمات غیر علمی و شتابزده بسیار سنگین و غیر قابل بازگشت است که در نهایت از سوی مردم ایران و به ویژه گروه های کم درآمد پرداخت می شود. بنا به مراتب فوق انتظار می‌رود، دولت نهم با عنایت به نکات عنوان شده در اتخاذ سیاست‌ها و تدابیر اقتصادی، مبانی نظری علم اقتصاد و تجربه غنی دولت‌های قبلی را در این عرصه نادیده نگیرد تا از این طریق موفقیت دولت در زمینه های اقتصادی به ویژه حصول عدالت اجتماعی و رشد اقتصادی تامین شود. گزیده‌ای از بسیار، خالصانه عنوان شد، باشد که فردا در پیشگاه پروردگار یکتا وملت صبور و بزرگوار ایران شرمنده نباشیم.» به گزارش ایسنا در انتهای این نامه اسامی 57 عضو هیات علمی دانشگاه‌های مختلف کشور دیده می‌شود. دکتر محمد ستاری‌فر از امضاکنندگان نامه 57 اقتصاددان به رییس‌جمهور در نامه‌ای &amp; nbsp; تفصیلی به دکتر محمود احمدی‌نژاد و در پاسخ به این پرسش رییس‌جمهور که "برای مصرف درآمدهای ناشی از فروش نفت با بالاترین اثربخشی، باید چه رویکردهایی اتخاذ شود" نظرات خود را که آن را نامه چهارم اقتصاددان‌ها نامیده است ارائه کرد. به گزارش خبرنگار اقتصادی خبرگزاری دانشجویان ایران (ایسنا) رییس پیشین سازمان مدیریت و برنامه‌ریزی و عضو هیات علمی دانشگاه علامه طباطبایی نظرات خود را در پنج محور "روش‌شناسی، پرسش جناب آقای رییس جمهور"، "جایگاه برنامه چهارم و حدیث مکرر استنادات کلی و مبهم دولت به آن"، "جایگاه و اهمیت نفت و درآمدهای حاصل از آن برای کشور"، "با درآمدهای حاصل از فروش نفت چه کار نباید کرد؟ " و "دولت و جامعه باید با نفت و درآمدهای آن چه کار کنند؟ " ارائه کرده است. ستاری‌فر در ابتدای این نامه عنوان کرده است: امید به آن دارد رویکرد این نامه که بیشتر متکی به موازین اقتصادی و اسناد قانونی چشم‌انداز، سیاست‌های کلی، برنامه چهارم کشور و سیاست‌های ابلاغی اصل 44 است، بتواند یاری دهنده دولت و مجلس شورای اسلامی در تدوین و تصویب برنامه‌های آتی و بویژه بودجه سال 1387 کشور باشد. وی در بخش اول در پاسخ به درخواست رییس‌جمهور در مورد چگونگی مصرف درآمدهای نفتی با عنوان «نفت، دولت و توسعه در ایران» پرداخته و با بیان اینکه "چرا این نامه؟ " اظهار کرده است: تاکنون تعداد زیادی از اساتید اقتصاد دانشگاه‌های ایران به صورت گروهی و فردی تذکرات، هشدارها و یادآوری‌هایی پیرامون جهت‌گیری‌ها و رویکردهای اقتصادی دولت نهم داشته‌اند. در این میان چند ماه پیش 57 نفر از اقتصاددانان طی دو نامه رسمی و سپس طی یک نشست شش ساعته که همراه با قرائت نامه سوم بود، فارغ از هر نوع گرایش سیاسی و منفعت طلبی فردی دل نگرانی های خود را خدمت شما و جمعی از اعضای هیئت دولت ابراز کردند. نگرانی هایی که پس ازچند ماه از انتشار نامه ها، امروزه مضاعف‌تر شده به طوری که بعضی از اعضای هیات دولت و شماری از نمایندگان مجلس هرروزه مشابه همان دغدغه های اقتصاددانان را ابراز و مطالبی را در رسانه ها مطرح می‌کنند. او خطاب به رییس‌جمهور نوشته است: در نشست جنابعالی و جمعی از اعضای دولت با 57 نفر از اقتصادانان کشور حضرتعالی از مباحث مطرح شده نکاتی را جمع بندی کردید که موارد آن تاکنون تحقق نیافته است از جمله اینکه تاکید داشتید از 13 فراز نامه دوم دستگاه‌های مربوطه با نشست‌هایی که بر پا خواهند داشت امور را اصلاح و برای 10 فراز دیگر نامه نشست‌هایی برپا خواهد شد که تاکنون این امر تحقق نیافته است. همچنین حضرتعالی و وزیر اقتصاد بیان کردید که دولت نهم کلیه منابع ارزی حاصل از فروش نفت را به مصرف خواهد رساند و اعتقادی به ذخیره کردن آن ندارد. در حالی که اقتصاددانان طی نامه‌ها و مذاکرات خود در آن نشست و همچنین مصاحبه‌هایی که با رسانه‌ها داشته‌اند به صورت جدی مخالفت خود را با این رویکرد دولت و آثار و خطرات بزرگی که برای کشور ایجاد کرده و می‌کند اعلام داشته‌اند. با این حال در پایان نشست اعلام کردید که اقتصاددانان به دولت کمک کنند و پیشنهاد دهند که دولت با منابع و درآمدهای حاصل از فروش نفت چه کند؟ که این سئوال به دفعات در صدا و سیما و تریبون‌های مختلف مطرح شده و می‌شود. ستاری‌فر با بیان اینکه در اجابت این درخواست بسیاری از اقتصاددانان مطالب و پیشنهاداتی را به اشکال مختلف مطرح کرده‌اند اما تاکنون مورد توجه و بررسی دولت قرار نگرفته و گویا نخواهد گرفت، ادامه داده است: پس از درخواست جنابعالی مبنی بر اینکه اقتصاددانان بگویند منابع حاصل از فروش نفت چگونه از سوی دولت بکار گرفته شود، بسیاری این اشکال را به اقتصاددانان وارد کردند که دولت شما را وسیله‌ای برای پیش برد اهداف خود قرار داده است و به تعبیری شما بازیچه قرار گرفته‌اید. برای خنثی کردن این تبلیغات و فضایی که برخی تریبون‌ها ایجاد کرده بودند، پیشنهاد شد که نامه چهارم از سوی اقتصاددانان درباره جایگاه نفت در اقتصاد ایران و درآمدهای حاصل از فروش آن نوشته شود که با این اقدام، هم به پرسش شما پاسخ رسمی گفته شود و هم اقدام عملی باشد به این معنا که جمع 57 نفره اقتصاددانان وابسته به هیچ حزب و گروهی نبوده و نخواهند بود و جمع شدن آنها صرفاً به خاطر تعلق و عشق آنها به کیان این کشور و وضعیت اقتصادی آن بوده است از این رو نامه‌های آنها بدور از گرایش‌های سیاسی و حزبی بوده است و الزاماً هیچگونه تصمیمی برای بهره برداری سیاسی از این نامه‌ها برایشان متصور نیست. عضو هیات علمی دانشگاه علامه طباطبایی گفته است: چون شواهدی از تحرک دولت برای ترتیب اثردادن به اظهار نظرهای اقتصاددانان دیده نشده است لذا به خاطر تداوم رویکرد ویران‌کننده مصارف ارزی نفت در بودجه‌های دولت، مصلحت دیده شد که در آستانه تدوین و بررسی بودجه 1387 کشور یک بار دیگر مطالبی را پیرامون نفت و درآمدهای ناشی از فروش آن و از همه مهمتر مصارف آن توسط دولت تدوین و تقدیم شود، شاید مورد توجه قرار گیرد. رییس پیشین سازمان مدیریت و برنامه‌ریزی با تاکید بر اینکه به رغم تفکر سیاسی، اجتماعی و اقتصادی که دارد اما تاکنون در میدان عمل نه از تفکر سیاسی اطرافیان و همکاران پرسیده است و نه تفکر شخصی خود را در کار اجتماعی‌اش ذی‌مدخل دانسته تصریح کرده است: نامه فقط برای موفقیت مردم و دولت و سربلندی کشور ایران نوشته شده است لذا پیش از آنکه با دید سیاسی و جناحی به آن نگاه شود و اینکه چه کسی با چه اندیشه‌ای این نامه را نوشته است به مفاد آن پرداخته شود که محتوای آن تا چه میزان درست است و تا چه میزان می تواند کاربرد داشته باشد. ستاری‌فر در ادامه به روش‌شناسی، پرسش ریس جمهور پرداخته است: الف ـ روش‌شناسی، پرسش جناب آقای رییس‌جمهور او با بیان پرسش‌هایی نوشته است: چون عنوان شده که درآمد نفت چگونه به اقتصاد تزریق شود که آثار نامطلوبی به همراه نداشته باشد عرض می‌شود که: 1 ـ مطالعات گسترده وجود دارد، معروفترین نمونه‌های تجربی صندوق ارزی نروژ و کویت است. حال پرسش محتوم این است که چرا این تجربیات مورد توجه قرار نگرفته و نمی‌گیرد؟ و به جای آن این پرسش کلی مجدداً مطرح می‌شود؟ 2 ـ آیا دولت به لحاظ وظایف تعیین شده برای آن، امکانات گسترده کارشناسی، و نهادهای بزرگ متعدد ستادی و اجرایی نباید به دنبال چارچوب پاسخ عمومی به پرسش عنوان شده و سپس جزئیات فنی و هزینه‌ای پروژه‌های متعدد مورد نیاز باشد؟ یا آن که دولت باید هر تصمیمی را به اجرا بگذارد و سپس از گروهی دانشگاهی غیرمتشکل که شرح وظایف آن‌ها روشن است بخواهد که به صورت تفصیلی بگویند چه باید کرد؟ 3 ـ آیا اگر به فرض محال دانشگاهیان خارج از شرح وظایف خود و علیرغم نداشتن تشکیلات مورد نیاز، عدم امکان تشکیل گروه‌های کاری، عدم امکان تامین هزینه‌های تحقیقاتی لازم، طرحی جامع در مورد چگونگی هزینه کردن درآمدهای نفتی ارائه دادند، ضمانتی برای قبول آن خواهد بود و آیا اصولاً چنین ضمانتی و توقعی باید وجود داشته باشد؟ 4 ـ آیا جایگاه و توان دانشگاهیان اقتصادی کشور از جمله امضا کنندگان نامه اخیر 57 اقتصاددان و نامه‌ها و بیانیه‌های قبلی کاری به جز ارزیابی عمومی فعالیت‌های اقتصادی کشور و سیاست‌های اتخاذ شده برای حرکت عمومی اقتصاد است؟ نتیجه غایی چنین پژوهشی در حالی که هنوز پاسخ عملی و اجرایی برای انجام ندادن توصیه‌های پژوهش‌های قبلی و نامه‌های گذشته دریافت نشده است چه خواهد بود؟ ب ـ جایگاه برنامه چهارم و حدیث مکرر استنادات کلی و مبهم دولت به آن او در بخش دوم نامه به موضوع جایگاه برنامه چهارم و استنادات دولت به آن پرداخته و نوشته است: چون جنابعالی و دیگر اعضا  هیات دولت مکرر اعلام کرده‌اید که مستندات برنامه چهارم دارای اشکال است، باید گفت مستندات برنامه چهارم فقط این دو کتاب مورد اشاره نیست بلکه حدود صدها مقاله دیگر را نیز در بر می‌گیرد که با تغییر و تحولات دولت نهم فرصت چاپ آن فراهم نشد. ولیکن گنجینه آن در سازمان مدیریت و برنامه‌ریزی کشور وجود دارد. وی ادامه داده است: آیا بهتر نیست به جای نقد کلی و مبهم از تعمیم این نظرات به اسناد قانونی خودداری شده و در نقدهای خود مشخصاً به مواد قانونی که مبنا و زیربنای تفکری آن موارد را نادرست می‌دانید اشاره کنید؟ آیا نباید توجه کرد که این اسناد قانونی ظرفیت کارشناسی کلیت نظام و کشور در مقطعی از زمان بوده است. حال که دولت بنا به دلایلی این اسناد را قبول ندارد و خود را معتقد و پایبند به آن نمی‌داند چرا به جای اعلام بی‌اعتقادی خود به این اسناد قانونی حمله به مبانی تفکری یکی دو مقاله که صاحبنظران برای تدوین برنامه فرستاده‌اند و بسیاری از آنها به لحاظ ساختار برنامه نیز مورد استفاده و توجه قرار نگرفته است، اشاره می‌کند و انتقادات مبهم خود را در محافل عمومی و رسانه‌ای متوجه قانون می‌کند. ستاری‌فر پیشنهاد کرده است که به منظور رعایت عدالت و انصاف بهتر است گفته شود که فلان مقاله از مستندات برنامه که در پی‌ریزی فلان ماده قانونی به کار رفته و مجموعه نظام متوجه این خطا نشده‌اند و از آن غفلت کرده‌اند و چون دارای اشکال است باید اصلاح شود که اگر این کار را شود بخشی از انصاف و موازین علمی و ارزشی در نقدها به کار گرفته‌ شده است زیرا در این صورت بخش دیگر این کاستی بروز می‌کند که اگر دولت این مواد قانونی و یا کلیت برنامه چهارم و اسناد بالا دستی آن را قبول ندارند چرا نسبت به اصلاح قانون برنامه چهارم و اسناد بالادستی با زیر بنای تفکری غیر اسلامی و غیرملی که برای آن باور دارند اقدام نکرده‌اند و یا نمی‌کنند؟ وی برنامه‌های توسعه را محصول اندیشه یک نفر و یا یک جریان فکری و یا یک حزب ندانسته و با بیان اینکه برنامه محصول نظم و سازمان دستگاه فکری با انباشت اطلاعات و تجارب 60 ساله و پیکره‌ای حدود پنج هزار نفری بوده عنوان کرده است: شایسته نیست این برنامه‌ها که هم اکنون شکل قانون به خود گرفته و دولت باید بیش از هر نهاد دیگری پایبندی خود را به آن نشان دهد، به تمسخر گرفته شود و جهت‌گیری‌ها طوری باشد که فرد یا افرادی را خالق این برنامه‌ها بداند بلکه باید این برنامه‌ها را یکی از بزرگترین ثروت‌های کشور دانست که باید با تمام وجود از آن بهره گرفت این طور نباشد که آن‌ها را به بایگانی دفاتر سپرده و یا ذکر آن‌ها یا حمله به آن‌ها زینت محافل دولت شود. ج - جایگاه و اهمیت نفت و درآمدهای حاصل از آن برای کشور معاون سابق رییس‌جمهور در دولت گذشته بخش سوم نامه را به جایگاه و اهمیت نفت و درآمدهای حاصل از آن برای کشور اختصاص داده و با اشاره به اهمیت و جایگاه نفت توضیح داده است: 1- چنانچه میزان استخراج نفت در هر روز بین چهار تا 4. 2 میلیون بشکه و قیمت متوسط آن بین 75 دلار فرض شود، ارزش این ثروت در سال حدود 110 میلیارد دلار می‌شود. همچنین ارزش گاز تولید شده بیش از یک سوم درآمد نفتی و حدود 30 میلیارد دلار باید فرض شود از این رو جمع ارزش نفت و گاز استحصال شده در کشور در سال 86 بالغ بر 140 میلیارد دلار می‌شود و پرسش تاریخی در اینجا این است که آیا سیاست‌های توزیعی، تثبیتی، تخصیصی و تنظیمی دولت‌ها تاکنون در ارتباط با این جایگاه و اهمیت این ارزش 140 میلیارد دلاری بوده است یا خیر؟ 2 ـ این امتیاز 140 میلیارد دلاری که کشور و دولت نهم در سال 86 از آن برخوردار بوده است باید موجبات افزایش سرمایه‌های مولد و پایدار، توانمندسازی مردم و اقتصاد را فراهم سازد که متاسفانه باید گفت جهت‌گیری دولت‌ها طی نیم قرن گذشته و دولت نهم ویژه‌تر با جهت‌دهی آن به مصارف و بویژه بودجه جاری و بزرگ کردن حجم دولت همراه بوده است که این خود به دور از رویکردهای علمی و عملی برای تحقق این تبدیل ثروت از زیر زمین به روی زمین بوده است. کشور همسایه ما ترکیه که مقرر شده است، اقتصاد ایران در افق چشم‌انداز از آن پیشی گیرد، اکنون بدون داشتن این پشتوانه درآمد عظیم 140 میلیارد دلاری، شتابان و بالنده از ما پیشی گرفته و هر روز فاصله خود را از ما دارد بیشتر می‌کند. ما با این پشتوانه عظیم درآمد نفتی کجا ایستاده‌ایم؟ آیا نباید در ایران هم چون سایر کشورهای دنیا این مقایسه‌ها، هزینه و فایده کردن‌ها، صورت گیرد؟ اگر پاسخ مثبت است برای آن باید چگونه چاره‌اندیشی شود؟ 3 ـ چگونه باید منزلت انفال و ثروت های عمومی و بین نسلی را پاس داشت؟ دولت‌ها طی 60 سال گذشته و در برنامه‌های توسعه به صورت افقی و عمودی حاکمیت بلامنازع خود بر نفت را عمق بخشیدند و مالکیت دولتی نفت را آنچنان استحکام بخشیدند که در این دوره و زمانه اگر کسی ادعا کند که نفت ملی است نه دولتی، همگان با دیده تعجب به این سخن نگاه می کنند از این رو با غفلت مردم، جامعه و دولت در پدیده شوم و عقب برنده و ضد توسعه‌ای به نام دولت نفتی و بودجه نفتی با ساختار و کارکردهای زیان بار خود شکل گرفت. 4 ـ جایگاه نفت در اسناد قانونی و توسعه‌ای کشور: عضو هیات علمی دانشگاه علامه طباطبایی در این بخش از نامه به تفصیل به نقش و جایگاه نفت در اسناد قانونی و توسعه‌ای کشور پرداخته و عنوان کرده است: سیاست‌های کلی برنامه چهارم که به شکل قانون ابلاغ شد نیازمند عملیاتی شدن است. از این رو برای این رویکردهای مهم و کلیدی در این شرایط عصری و تاریخی نمی‌توان به صورت کلی ادعا کرد که زیربنای فکری این رویکردها غیر اسلامی و غیر ملی است و تعهد به اجرا و عملیاتی شدن آن را در هاله‌ای از ابهام قرار داد. وی با بیان اینکه دو برابر شدن نقدینگی ظرف 2 سال پدیده نادر، بهت آور در علم اقتصاد و جهان است، تصریح کرده است: اگر دولت، مجلس و شورای نگهبان به وظایف قانونی خود در چارچوب اسناد چشم‌انداز، سیاست‌های کلی و برنامه چهارم توجه دردمندانه می‌داشتند و رویکردهای آن را به بایگانی و یا به حاشیه نمی‌راندند، امروز شاخص‌های اقتصادی این مرز و بوم با اتکای به منابع ارزی عظیم حاصل از فروش نفت، بدینگونه در حد شکننده نبود. د ـ با درآمدهای حاصل از فروش نفت چه کار نباید کرد؟ ستاری‌فر بخش چهارم را به پاسخ به این سوال که "با درآمدهای حاصل از فروش نفت چه کار نباید کرد؟ " آورده است: بر این باورم که پرسش مهم باید این باشد که با درآمدهای حاصل از فروش نفت چه نباید کرد چون طی سال‌های پیدایش نفت تا کنون و به ویژه در دولت نهم هر کاری که خواسته شده با این درآمدهای بین نسلی و عمومی صورت گرفته است و پس از آن به این سوال پرداخته خواهد شد که با درآمدهای نفت باید چه کار کرد. دولت آینده نگر، دولت وفادار به اسناد قانونی چشم انداز و سیاست های کلی برنامه چهارم، دولت قانونمند، دولت اصلاح‌گر باید نگران این وضعیت باشد که اگر در آینده این چنین درآمدهای نفتی نباشد چه کار خواهد کرد؟ او گفته است: دولت عنوان می‌کند علت هزینه کردن درآمدهای نفت، ایجاد ظرفیت‌های عمرانی است اولاً باید توجه داشت که ظرفیت‌های عمرانی دولت یکی از حلقه‌های کوچک فرایند رشد، تحرک و اشتغال است ثانیاً دولت با این رویه تا پایان سال 86 در قبال درآمدهای حاصل از فروش نفت به میزان 150 میلیارد دلار می تواند ادعا کند که از مرداد 84 تا اسفند 86 همه این درآمد عظیم را صرف طرح های عمرانی کرده است؟ اگر با رجوع به خزانه و پرداخت‌های آن معلوم شود که حداکثر 40 میلیارد دلار از این پول صرف طرح های عمرانی شده است و الباقی به کام بودجه جاری رفته است باید چه کار کرد؟ وی اضافه کرده است: توزیع درآمدهای نفت بر اساس مصالح روز دولت، افزایش بهت‌آور نقدینگی را به میزان دو برابر رسانیده، افزایش قیمت‌ها، افزایش قیمت مسکن و آثار زیان بار آن برای جامعه، در همه جا مشهود است. واردات گسترده و رکود بسیاری از واحدهای تولیدی را به همراه خود آورده است و برخلاف نظر دولتمردان اقتصاد ایران دچار بیماری مزمن هلندی شده است. نوعی از بیماری صعب‌العلاجی که باید در کتاب‌های اقتصاد جدید را برای آن باز کرد. در این رویکرد با این نوع بیماری است که مدار "دولت ـ بازار" با حاکمیت بلامنازع دولت که اتکای آن درآمدهای حاصل از فروش نفت است و با رخوت و سستی ساختار نحیف و ناتوان بخش خصوصی و مردم شکل می گیرد. هـ ـ دولت و جامعه باید با نفت و درآمدهای آن چه کار کنند؟ رییس پیشین سازمان مدیریت و برنامه‌ریزی در بخش پنجم نامه به پاسخ این پرسش پرداخته است که دولت و جامعه باید با نفت و درآمدهای آن چه کار کنند؟ و با اشاره به اینکه ارزش اقتصادی نفت استخراجی برابر 140 میلیارد دلار در سال دارد عنوان کرده است که این امر وظایف بسیار خطیری را متوجه دولت و ارکان حاکمیت و تک تک شهروندان این مرزو بوم کرده است که می‌توان آن را با نگرش‌های مختلف به اجزای زیر تفکیک کرد: ارزش ذاتی نفت و گاز، حقوق ویژه نفت و ارزش حق‌العمل کاری. او اظهار کرده است: 56 میلیارد دلار از 140 میلیارد دلار ارزش نفت و گاز مورد بهره‌برداری کشور تحت عنوان حقوق ویژه متعلق به دولت و در مالکیت دولت است که دولت در چارچوب برنامه‌ها و بودجه‌های توسعه خود می‌تواند به اهداف اقتصادی، فرهنگی، زیست محیطی اختصاص دهد. ارزش ریالی این مبلغ حدود 53000 میلیارد تومان است. رویکرد فوق یعنی تخصیص کارآمد، اثر بخش و هدفمند این منبع با ارزش بین آحاد مردم، مناطق و بخش‌ها. این رویکرد یعنی جابجایی قدرت اقتصادی، اجتماعی، سیاسی از طبقات برخوردار به طرف طبقات فقیر و کم درآمد، این رویکرد یعنی میرائی مدار نفت و گاز ارزان و فرایند خانمان سوز مصرف و قاچاق بی‌رویه این منبع با ارزش، مردم و دولت نوعاً در تفکر و غالبا در عمل بر ارزش مصرفی این منبع مهم توجه لازم و عکس‌العمل مناسب را نداشته و هدر رفتن این منابع و سرمایه، ایران را به یکی از کشورهای سرآمد در اسراف که پدیده مذموم دینی، ارزشی، عقلی و عملی است رسانیده است که به هیچ وجه زیبنده این ملت و دولت نیست. وی یکی از راه‌های مصرف درآمدهای نفتی را برپایی رویکرد رفاه اجتماعی برای توانمندسازی مردم برای توسعه کشور دانسته و ادامه داده است: آیا با 40. 000 میلیارد تومان از درآمدهای نفتی با رویکرد توانمندسازی مردم نمی‌توان تمام خانواده‌های ایرانی فقیر و کم درآمد، روستائیان، کارمندان و کارگران را با پرداخت یارانه مستقیم (ماهانه به هر خانوار) این اقشار را در مقابل تورم ناشی از اصلاح هدرروی منابع نفت و گاز نمی‌توان تجهیز و توانمند کرد؟ او ادامه داده است: پرداخت یارانه مستقیم در این رویکرد یعنی جابجایی قدرت در جهت اهداف توسعه یعنی توانمند سازی اقشار کم درآمد، یعنی عدالت که هر کسی کالا و خدمتی را مصرف کرد قیمت آن را بپردازد و از درآمد این قیمت رویکرد توانمندسازی مردم (به ویژه مردم فقیر، کم درآمد و متوسط) مشارکت گسترده و پایدار آنها در جهت توسعه همه جانبه فراهم ساخت. این رویکرد بسیار با ارزش بوده و امروز با ارزش تر شده و فردا دیگر حکم کیمیا را خواهد داشت پس باید آن را پاس بداریم و از آن قدرت بسازیم و در حد ضرورت آن را مصرف کنیم که اینکار ممکن نیست مگر با اصلاح قیمت آن و پرداخت یارانه مستقیم آن تحت عنوان یارانه رفاه اجتماعی. ستاری‌فر خطاب به رییس‌جمهور نوشته است: چون در گفتار تاکید ویژه‌ای بر رویکرد عدالت داشته و دارید چاره‌ای نیست که مدار ظالمانه توزیع نفت و گاز را با اصلاح قیمت آن عادلانه کرده و هر کس به میزان مصرف خود وادار شود بهای آن را بپردازد تا ارزش و منزلت این کالا را دریابد و از طرف دیگر دولت با رویکردهای توزیعی خود نسبت به توانمند کردن مردم اقدام کند. در کنار این رویکرد بخشی از این منابع نیز بیش از گذشته می‌تواند صرف سرمایه‌گذاری‌های گسترده زیربنایی شود. آیا نمی توان از 53000 میلیارد تومان منبع این رویکرد مبلغ 40000 میلیارد تومان آن در اختیار دولت قرار گیرد که با رویکردهای تامین و رفاه اجتماعی برای تحقق قانون کلیدی و عدالت گستر نظام جامع تامین اجتماعی و کارآمد کردن نقش وزارت رفاه و تامین اجتماعی در امور اقدام کرد؟ آیا نمی‌توان با ضرورت سه دهک پایین درآمدی کشور را با این پول توانمند ساخت؟ وی در نهایت ضرورت نوسازی و بازسازی شرکت ملی نفت را خواستار شده و تصریح کرده است: از اصلاح این رویکرد منابع درآمدی متعلق به شرکت ملی نفت ایران با ارزشی برابر با 14 میلیارد دلار را در بر می‌گیرد. برای اینکه بتوان این شرکت را را با شرایط روز بازسازی و نوسازی کرد لازم است برنامه نوسازی و بازسازی آن به صورت همه جانبه و اساسی و راهبردی تدوین و سند توسعه آن در بالاترین سطح کشور بررسی و تصویب شود. ستاری‌فر در پایان اظهار کرده است: ذکر حوزه‌ها و پروژه‌های فوق بدان جهت صورت گرفت که جنابعالی چندین بار چه در نشست اقتصاددانان با دولت و چه در سایر بیانات خود اعلام کرده بودید که به دولت کمک شود که با نفت و درآمدهای آن چه باید کرد. مطالب این نوشتار در جهت این درخواست و به دور از هر گونه درخواست و یا تمنایی و فقط و فقط به خاطر مصالح مردم، دولت و کشور بوده و سعی شده است با صراحت، صمیمیت و صداقت مطالب آن تدوین و تقدیم شود. این استاد اقتصاد دانشگاه علامه طباطبایی تصریح کرده است: امید دارد که دولت با توجه جدی به این نوشتار که رویکردهای قانونی آن در اسناد چشم‌انداز، سیاست‌های کلی ابلاغی مقام معظم رهبری و قانون برنامه چهارم آمده است کشور را بتواند در بستر رشد پایدار، همه جانبه و متوازن با رویکرد بسط فرصت‌ها و بسط حق انتخاب‌ها و توام با عدالت در قدرت، عدالت در ثروت و عدالت در منزلت و آزادی سوق دهد. متن کامل نامه ستاری‌فر به رییس‌جمهور متعاقبا ارسال می‌شود. رییس کل بانک مرکزی متن نهائی بسته سیاستی ـ نظارتی سیستم بانکی را به بانک‌های خصوصی و دولتی برای اجرا ابلاغ کرد. به گزارش خبرگزاری دانشجویان ایران (ایسنا) متن کامل این بسته که به امضای طهماسب مظاهری منتشر شده به شرح زیر است: ماده 1. ضوابط سیاست‌های پولی برای بانک‌های دولتی، غیردولتی و موسسات مالی و اعتباری که در این مصوبه به اختصار بانک‌ها نامیده می‌شوند، یکسان خواهد بود. ماده 2. سرفصل‌های حساب اعتبارات بانک‌ها در سال 1387 به شرح زیر معرفی می‌شود: - کشاورزی، آب و صنایع تبدیلی - صنعت و معدن - ساختمان و مسکن - صادرات - بازرگانی (شامل سرمایه در گردش) - خدمات (شامل قرض الحسنه غیر تولیدی) تبصره 1 - سرفصل " متفرقه و سایر" حذف می‌شود و بانک‌ها باید در زمان تصمیم‌گیری برای پرداخت تسهیلات، سر فصل صحیح و مناسب را انتخاب کنند. تبصره 2- اعتباراتی که برای خرید و فروش مواد اولیه پرداخت می‌شود، چنانچه توسط واحد تولیدی انجام شود در بخش مربوط درج و چنانچه توسط واحد تجاری انجام شود، در سر فصل بازرگانی درج می‌شود. تبصره 3- گزارش‌های عملکرد اعتباری بانک‌ها در سرفصل خدمات، باید به تفکیک "اعتبارات بخش خدمات" و "قرض الحسنه غیر تولیدی" ارائه شود. ماده 3. به منظور ایجاد شرایط مناسب برای توزیع اعتبارات متناسب و هماهنگ در رشد متوازن، توزیع تسهیلات بانکی به صورت بخشی و در قالب جدول زیر قابل انجام است: توزیع بخشی تسهیلات بانکی نام بخش ـ درصد از کل تسهیلات کشاورزی، آب و صنایع تبدیلی ـ 25 صنعت و معدن ـ 33 ساختمان و مسکن ـ‌ 20 بازرگانی و خدمات ـ 15 صادرات ـ 7 تبصره 1- به منظور تحقق نسبت‌های فوق، بانکها عملکرد این بخش را به تفکیک کدهای isic به طور ماهانه به وزارت امور اقتصادی و دارایی و بانک مرکزی جمهوری اسلامی ایران که در این تصویب نامه به اختصار بانک مرکزی نامیده می‌شود ارسال خواهند نمود. وزارتخانه‌های ذی ربط از طریق بانک مرکزی در جریان رقم کل تسهیلات پرداختی در بخش مرتبط به خود قرار خواهند گرفت. بانکها موظفند ظرف پنج ماه از تاریخ ابلاغ بسته سیاستی این بند را اجرا کنند. بانک مرکزی موظف است ابزارهای تشویقی و انضباطی لازم را برای به اجرا درآمدن این بند طراحی و ابلاغ نماید. تبصره 2- به منظور تقویت ضمانت اجرایی برای توزیع اعتبارات در بخش های مولد، وزارت امور اقتصادی و دارایی می تواند نمایندگانی را جهت حضور در ارکان اعتباری بانکهای دولتی با حق رای معرفی کند. تبصره 3- پرداخت تسهیلات به بنگاههای زودبازده و مسکن مهر مطابق مصوبات و دستورالعملهای خاص خود می باشد. تبصره 4- بانک مرکزی با هماهنگی وزارت امور اقتصادی و دارایی، وزارت کار و امور اجتماعی و معاونت برنامه ریزی و نظارت راهبردی رئیس جمهور سهم استان‌ها را از تسهیلات بانکی به منظور توسعه منطقه‌ای و رفع محرومیت و توسعه ی اشتغال استانها مشخص و به بانکها ابلاغ می کند. تبصره 5- کارگروه اشتغال و سرمایه گذاری استان موظف است براساس مزیتهای منطقه ای و برنامه چهارم توسعه، با اولویت تکمیل طرحهای اقتصادی نیمه تمام و تامین سرمایه در گردش واحدهای اقتصادی طرحهای اقتصادی مولد و اشتغالزا را به بانکهای عامل معرفی نماید. بانکهای عامل موظفند با توجه به سهم ابلاغ شده از طرف بانک مرکزی ظرف 45 روز طرحهای تولیدی را بررسی و در صورت داشتن توجیه مالی، فنی و اقتصادی، به مسئولیت خود و متناسب با منابع خود، نسبت به پرداخت تسهیلات اقدام نمایند. بانکها موظفند کلیه اطلاعات مربوط به پرداخت تسهیلات طرحهای فوق الذکر در بخشهای مختلف را به منظور نظارت بر طرحهای معرفی شده در اختیار دبیرخانه کارگروه مذکور قرار دهند. این امر نافی مسئولیت بانکها در نظارت بر پرداخت تسهیلات نیست. تبصره 6- کارگروه مسکن استان موظف است بر اساس نیازهای منطقه ای، رشد جمعیت و در راستای پاسخگویی به نیازهای مسکن جوانان و متقاضیان ساخت مسکن، مطابق با طرحهای جامع شهرهای استان متقاضیان تسهیلات ساخت مسکن را به بانکهای عامل معرفی کند. بانکهای عامل موظفند مطابق تبصره (5) این ماده در این خصوص نیز اقدامات لازم را یه عمل آورند. ماده 4. با هدف کمک به ایجاد توازن در عرضه و تقاضا و نیز به منظور مدیریت مطلوب‌تر وضعیت تامین مالی در بخش مسکن، اعطای تسهیلات برای خرید واحدهای مسکونی اعم از عرصه یا اعیان ممنوع می‌باشد و تسهیلات صرفا" برای احداث واحدهای مسکونی با رعایت شرایط ذیل پرداخت می‌شود: الف- تسهیلات در قالب مشارکت مدنی برای احداث واحدهای مسکونی (انفرادی و مجتمع‌سازی) باشد. ب - سقف مبلغ پرداختی به ازای هر واحد مسکونی تا هفتاد درصد قیمت تمام شده برآوردی و حداکثر دویست و پنجاه میلیون ریال است. پ- مدت مشارکت مدنی برای احداث واحدهای مسکونی هجده ماه بوده و برای یک سال بعد نیز، در صورت موافقت ارکان اعتباری بانک، قابل تمدید است. ت- تسهیلات به صورت مرحله‌ای با اعمال نظارت کامل و متناسب با پیشرفت پروژه باید اعطا شود. ث - پس از اتمام دوره مشارکت، بانک می‌تواند سهم الشرکه خود در هر واحد را به خریداران واجد شرایط در قالب فروش اقساطی حداکثر یکصد و پنجاه میلیون ریال برای مدت حداکثر 12 سال با تشخیص بانک و مبتنی بر توان بازپرداخت مشتری واگذار کند. بانک مجاز نیست به هر فرد بیش از یک واحد مسکونی در قالب فروش اقساطی واگذار کند. مبلغ فوق برای سپرده‌گذاران صندوق پس‌انداز بانک مسکن تا دویست و پنجاه میلیون ریال مجاز است. ج- متقاضیان انفرادی و تعاونی‌های مسکن در تامین مالی احداث واحدهای مسکونی در اولویت قرار دارند. چ - تسهیلات مزبور در چارچوب مقررات و ضوابط مربوط از جمله آیین نامه تسهیلات و تعهدات کلان و با توجه به منابع هر بانک قابل پرداخت است. ح - دستورالعمل‌های تسهیلات خرید مسکن بانک مسکن و سایر بانکها برای اقشار خاص به قوت خود باقی است. سقف اعتبار قابل تخصیص این نوع تسهیلات در هر مورد با پیشنهاد بانک مرکزی و تصویب کمیسیون اقتصاد دولت که به اختصار کمیسیون اقتصاد نامیده می شود، تعیین می شود. تا قبل از تصویب سقفهای فوق در ابتدای هر سال توسط کمیسیون اقتصاد، بانکها مجاز به پرداخت این نوع تسهیلات نمی باشند. خ- پرداخت تسهیلات برای خرید واحدهای مسکونی اعم از عرصه و اعیان توسط شرکت‌های زیر مجموعه بانکها از جمله لیزینگ‌ها ممنوع است. ماده 5. قبول طرح‌های ارائه شده به بانک، مستقل از فرد یا افراد حقیقی یا حقوقی معرفی کننده یا توصیه‌کننده، منوط و موکول به بررسی توجیه اقتصادی، فنی و مالی طرح است. تبصره ـ بانک مرکزی موظف است به طور مرتب و تصادفی گزارش‌های توجیه فنی اقتصادی طرحهای پیشنهادی به بانکها و عملکرد بخشی تسهیلات اعطایی بانکها را بررسی نموده و نتایج را هر سه ماه یک بار به کمیسیون اقتصاد گزارش نماید. ماده 6. خدمات و تسهیلات بانکی در سال 1387 تحت سرفصل‌های زیر ارائه می‌شود: 1 ـ عقود مشارکتی؛ عقود مشارکتی در قالب مشارکت مدنی، بدون تعیین سود قطعی از پیش تعیین شده (‌تسویه حساب براساس سود واقعی حاصل از اجرای پروژه) و با حضور و نظارت بانک به مثابه یک شریک در امور مربوط به موضوع مشارکت انجام می‌گیرد. ورود در این مشارکت‌ها، در مواردی مجاز است که گزارش توجیه فنی ـ اقتصادی طرح به صورت کامل به بانک ارائه و مورد تائید بانک قرار گیرد و پیش‌بینی حداقل سودآوری طرح برابر با نرخ سود عقود مبادله‌ای بدون احتساب یارانه در هر نوع فعالیت است. 2 ـ ارائه خدمات برای سرمایه‌گذاران به منظور معرفی طرح آنان به افراد علاقه‌مند به مشارکت به صورت خرید اوراق تجاری شرکتی (برای سرمایه در گردش واحدهای تولیدی) و یا اوراق مشارکت شرکتی (برای طرح‌های سرمایه‌گذاری) قابل تبدیل یا غیر قابل تبدیل به سهم در قالب یک چارچوب حقوقی انجام می گیرد. تضمین بازپرداخت یا بازگشت سرمایه توسط بانک انجام نمی شود و اوراق قبل از سررسید در بازار ثانویه قابل معامله خواهد بود. درآمد بانک صرفا" از محل کارمزد خدماتی است که ارائه می دهد و از طرفین قابل دریافت است. 3 ـ بانکداری توسعه‌ای به منظور به کارگیری منابع دولت به صورت «وجوه اداره شده» یا «سپرده دولتی نزد بانک با شرط نوع مصرف» یا «قرارداد عاملیت» برای فعالیت‌های حمایتی دولتی با هدف توسعه مناطق کمتر برخوردار یا بخش‌های اقتصادی مورد حمایت دولت، انجام می‌شود. دستورالعمل و ضوابط بانکداری توسعه‌ای را بانک مرکزی با هماهنگی وزارت امور اقتصادی و دارایی و معاونت برنامه‌ریزی و نظارت راهبردی ریاست جمهوری تنظیم و ابلاغ می‌کند. 4- نرخ سود تسهیلات بانکی در عقود مبادله ای 12 درصد خواهد بود. 1-4- نرخ سود تسهیلات بانکی برای پروژه های اولویت دار بنگاههای کوچک و زود بازده وکشاورزی، با کمک یارانه دولت 10 درصد است و دولت نیز دو درصد یارانه خواهد داد. تعیین اولویت و پرداخت یارانه طبق بند 4 این ماده انجام می‌گردد. در صورت عدم تحقق اهداف طرح، این یارانه پرداخت نمی‌شود و پرداخت اصل و سود تسهیلات به عهده مشتری خواهد بود. 2-4ـ کمیسیون اقتصاد می‌تواند یارانه ویژه‌ای را برای نرخ تسهیلات اعطایی به طرح‌هایی مثل مکانیزاسیون کشاوزری، آبیاری تحت فشار، تولید مصالح ساختمانی، تکنولوژی اطلاعات و فرآوری داده‌ها (ict, it)، فناوری‌های نوین مثل نانو تکنولوژی، زیست فناوری و تولید قطعات و تجهیزات صنعت نفت، گردشگری، طرح‌های که توانایی به فعل رساندن استعدادهای بالقوه مناطق محروم را دارند با شرایط زیر از محل اعتبارات وجوه اداره شده منظور کند: الف- یارانه دولت مشروط به تحقق اهداف طرح قابل ارائه و پرداخت باشد. ب- ارقام یارانه متناسب با میزان تولید محصول کالا یا خدمات طرح، توسط دولت به مجری طرح پرداخت می‌شود و در صورت عدم تحقق طرح یارانه پرداخت نمی‌شود. پ- کمیسیون اقتصاد تغییر در فهرست موضوعات مشمول این یارانه را به طور سالانه اعلام می‌کند. 3-4- حق الوکاله عقود حداکثر سه درصد تعیین می‌شود و بانکها مجازند در جهت کاهش آن و افزایش کیفیت خدمات بانکی رقابت کنند. ماده 7. اعتبارات و تسهیلات پرداختی بانک‌ها از محل سپرده‌های قرض‌الحسنه دیداری، پس‌انداز، سرمایه‌گذاری، منابع بین بانکی، سرمایه سهامداران (دولت یا سهامداران خصوصی) و یا منابع بین بانکی پرداخت می شود. بانک‌ها باید بدون استفاده از منابع بانک مرکزی به تنظیم منابع و مصارف خود مبادرت کنند. تبصره 1 ـ اضافه برداشت بانک‌ها از بانک مرکزی صرفاً در حد رفع مشکلات مقطعی و کوتاه‌مدت جدول نقدینگی بانک‌ها قابل اعمال خواهد بود. کنترل و تنظیم این امر از دو طریق انجام می‌شود: اول: ابزار قیمتی از طریق اخذ هزینه سنگین 34 درصد سالانه از این مبالغ دوم: کنترل اداری بانک مرکزی و مدیریت آن. تبصره 2 ـ بانک‌ها در تمام موارد، موظف و مسئول هستند که طرح‌ها و پیشنهادهای واصله برای اخذ تسهیلات را از همه جهات بررسی و ارزیابی کنند و پس از حصول اطمینان از موجه بودن طرح و احراز اطمینان از قابل بازگشت بودن اصل و فرع اعتبارات پرداختی، طرح پیشنهادی را تصویب کنند. تبصره 3 ـ مسئولیت بررسی توجیه اقتصادی طرح و موجه بودن آن متوجه هیات مدیره و مدیران عامل بانک‌هاست و براساس تصمیم‌گیری تشکیلات داخلی بانک و با رعایت ضوابط و سیاست‌های پولی بانک مرکزی، این اختیار قابل تفویض به رده‌های سازمانی بانک‌ها (کمیته‌های اعتباری، سرپرستی مناطق، شعب... است. این تفویض اختیار صرفاً‌ به منظور تسهیل و تسریع امور و جلوگیری از انباشته شدن کارها در راس هرم سازمان انجام می شود و رافع مسئولیت هیات مدیره و مدیران عامل بانک‌ها نبوده و ایشان در خصوص تک تک مصوبات ارکان اعتباری بانک مسئول و پاسخگو هستند. تبصره 4- احراز اطمینان از قابل برگشت بودن اصل و فرع اعتبارات پرداختی، مستلزم 6 نوع اقدام و بررسی توسط مدیران و هیات مدیره بانک‌هاست: 1 - بررسی گزارش توجیهی طرح ارائه شده و اطمینان از صحت مفروضات، دقت و صحت محاسبات، انطباق ارزیابی‌های مندرج در گزارش با واقعیات و وضعیت روز بازار و بری بودن از آفت‌هایی از قبیل صوری بودن یا زیادنمائی پیش فاکتورها (over invoice) و غیره 2 - بررسی تخصص، سابقه ‌کار، اهلیت و خوش‌حسابی مجری طرح و احراز اطمینان از توان اجرای صحیح آن طرح توسط مجری 3 - تعیین نسبت متعادل و قابل قبول درخصوص آورده مشتری و سهم تسهیلات بانک به نحوی که اولاً امکان اجرای طرح را برای مشتری فراهم کند؛ ثانیاً انگیزه کافی برای مشتری برای اجرای کامل و به ثمر رسیدن طرح فراهم آورد. 4 - تنظیم و عقد قرارداد دقیق و کامل و تامین و تجهیز اعتبارات طبق زمان بندی قرارداد و تعیین حدود و مسئولیت و اختیارات بانک و مشتری و در اختیار گرفتن عواید آتی طرح یا وثایق و تضامین معتبر. 5 - انجام نظارت دقیق توسط بانک بر روند پیشرفت هر طرح، از جمله در زمینه های پرداخت اعتبارات و اطمینان از مصرف وجوه پرداختی در محل پیش بینی شده و فعالیت اقتصادی مصوب و جلوگیری جدی از مصرف اعتبارات بیش از میزان پیش‌بینی شده و در غیر از محل تعیین شده. با توجه به ماهیت عقود اسلامی مورد استفاده در قانون بانکداری بدون ربا، ظرفیت‌های قانونی و حقوقی و قراردادی امکان کامل برای اعمال نظارت بانک و حضور در محل مصرف اعتبارات وجود دارد و بانک موظف است با بهره‌گیری از این ظرفیت مشارکتی و اشتراک منافع، نظارت لازم را معمول و از مصرف وجوه در غیر از محل طرح مصوب یا پرداخت‌های براساس اسناد و مدارک صوری یا جعلی یا زیاده بر هزینه‌های واقعی به شدت جلوگیری کند. بانک نسبت به بروز تخلف یا زیانده شدن طرح یا معوق شدن مطالبات مسئول بوده و در این زمینه هیچ عذری از طرف بانک پذیرفته نیست. 6 - آخرین مرحله از فرآیند اعطای تسهیلات اختصاص به وصول مطالبات و جمع آوری وجوه، محاسبه سود حاصل از تسهیلات اعطایی و اخذ آن از مشتری و پرداخت به سپرده گذاران دارد. این مرحله در صورت اجرای موفقیت‌آمیز بندهای فوق، به سهولت و روانی قابل انجام است. در صورت بروز مسائل و مشکلات اجرایی، حل و فصل موضوع از طریق مذاکره و توافق‌های منطقی و عادلانه یا از طریق اقدام حقوقی و قضایی به عهده بانک است. تبصره 5 - ارزیابی منابع و امکانات بانک، مکمل اقدامات قبلی است و بانک متناسب با منافع قابل دسترس خود و مدیریت منابع و مصارف بانک که براساس وصول و استانداردهای بانکداری و ضوابط ابلاغی بانک مرکزی انجام می شود، مجاز به ایجاد تعهد است. ایجاد تعهد مازاد بر منابع قابل تحصیل هر بانک، و اتکا  به منابع حاصل از اضافه برداشت از بانک مرکزی ممنوع است. به این ترتیب هر بانک باید در هریک از قراردادها و مصوبات اعتباری، توجیه کفایت منابع خود بانک را ذکر کند و محل تامین آن را معین نماید. ماده 8. دریافت سپرده قرض الحسنه و پرداخت وام قرض‌الحسنه برای رفع نیازهای ضروری قابل انجام است. بر این اساس: 1 - سپرده‌گذاری در این امر بدون انتظار دریافت سود و با قصد قربت و کمک و مساعدت به نیازمندان انجام می شود. روش‌های تشویق و قدردانی از سپرده‌گذاران بدون ورود به ترویج جلوه‌های مادی و رقابت‌های ناسالم بانکی و براساس دستورالعمل بانک مرکزی قابل اجرا خواهد بود. 2 - ضوابط تشویق سپرده گذاران قرض‌الحسنه، نوع جوایز و نحوه تبلیغ با هماهنگی بانک مرکزی انجام می شود. حداکثر میزان جایزه 250 میلیون ریال جوایز ثابت خواهد بود. قرعه‌کشی کلیه بانک‌ها به طور همزمان و دو بار در سال مجاز خواهد بود. 3 - پرداخت قرض‌الحسنه برای رفع نیازهای ضروری مردم و در سقف 100 میلیون ریال به ازای هر نفر قابل انجام است. کارمزد خدمات قرض‌الحسنه حداکثر 3 درصد در سال برای تامین هزینه‌های خدمات بانک و هزینه‌های تشویق سپرده‌گذاران تعیین می شود. افزایش سقف تسهیلات قرض الحسنه به عدد فوق الذکر پس از تکمیل بانک جامع اطلاعات مشتریان اعمال خواهد شد. 4 - اخذ سپرده قرض الحسنه به صورت سکه طلا و ارز و نیز پرداخت وام قرض‌الحسنه به صورت سکه طلا و ارز، مجاز و مشابه ماده 8 قابل انجام است. 5 - بانک مرکزی موظف است نسبت به انجام مطالعات کارشناسی به منظور سپرده گذاری با هدف حفظ قدرت خرید سپرده با استفاده از ابزارهای کارآمدتر، کم ریسک و کم نوسان‌تر نسبت به سکه و ارز اقدام نموده و پس از کسب مجوزهای لازم قانونی و شرعی به اجرا درآورد. ماده 9. استفاده از سپرده‌های پس انداز قرض‌الحسنه بانکها صرفا" برای تسهیلات قرض‌الحسنه بوده و مصرف آن برای تسهیلات سرمایه‌گذاری ممنوع است. ماده 10. فعالیت کلیه شرکت‌ها، موسسات، بنگاه‌ها، سازمان‌ها و صندوق‌هایی که عملیات پولی، بانکی و اعتباری انجام می دهند، ‌ صرفا" براساس ضوابط، مقررات و نظارت بانک مرکزی مجاز است. بر این اساس: 1 - موسساتی که به صورت صندوق قرض‌الحسنه فعالیت می‌کنند، بدون اینکه خلق پول کنند: الف - مشمول تودیع سپرده قانونی نبوده و هر مقدار سپرده قرض‌الحسنه وصول کنند، اجازه پرداخت قرض‌الحسنه دارند. ب - مجاز به اخذ سپرده سرمایه‌گذاری نیستند. پ - وام قرض‌الحسنه جدولی نباید پرداخت کنند. ت- راساً یا وکالتاً مجاز نخواهند بود ‌نسبت به انجام امور تجاری، بازرگانی، سرمایه‌گذاری و تولیدی بپردازند. ث - به میزان پرداخت وام قرض‌الحسنه، از منابع سپرده‌های قرض‌الحسنه مسدود می‌شود. پرداخت سپرده به صاحب آن و یا پرداخت قرض‌الحسنه جدید به فرد دیگر، منوط به بازپرداخت قسط وام پرداختی است. ج - به موسسین، سهامداران، مدیران صندوق و وابستگاه درجه اول آنان و ذینفع‌های واحد نباید وام قرض‌الحسنه پرداخت شود.. صندوق های قرض الحسنه تعاونی برای اعضای تعاونی با پیشنهاد وزارت تعاون و تائید بانک مرکزی از این بند مستثنی می باشند. چ - صندوق ها مجاز به تبلیغات با ذکر اصول و مبانی فوق هستند. ح - بانک مرکزی در این موارد به گردش صحیح امور به نحوی که ضوابط فوق رعایت شود نظارت می‌کند. 2 - موسسات مالی و اعتباری موظفند تحت نظارت بانک مرکزی الزاماتی نظیر نسبت‌های بانکی (از قبیل کفایت سرمایه، سقف فردی، پرداخت اعتبار به ذینفع واحد)، محدودیت اعطای تسهیلات به سهامداران و مدیران موسسات و افراد و واحدهای وابسته به آنان (حقیقی یا حقوقی)، تعیین سود سپرده‌ها و تسهیلات و نیز محدوده قابل رقابت (شیوه تبلیغات و ارائه جوایز به سپرده‌گذاران) را رعایت نموده و از انجام هر نوع فعالیت پولی و بانکی خارج ضوابط خودداری کنند. در صورت عدم رعایت موارد فوق، بانک مرکزی از فعالیت موسسات متخلف جلوگیری می نماید. بانک مرکزی مراتب عدم رعایت و نوع اقدام برای محدود کردن فعالیت بانکی موسسات متخلف را به نیروی انتظامی منعکس نموده و نیروی انتظامی موظف به انجام اقدامات موردنظر بانک مرکزی در رابطه با فعالیت‌های پولی و بانکی موسسه متخلف خواهد بود. 3 - موسسات مالی و اعتباری که اجازه فعالیت از بانک مرکزی اخذ کرده و یا در آینده اخذ کنند، صرفا" در محدوده مجاز و طبق ضوابط تعریف شده می توانند فعالیت کنند. 4 - کلیه موسسات مشمول موظفند شرایط لازم برای انجام فعالیت‌های نظارتی بانک مرکزی را فراهم نمایند. این نظارت از طریق به دو روش ذیل انجام خواهد گرفت: الف - بازدید نظارتی حضوری (on-site) توسط بازرسین بانک مرکزی ب - اخذ گزارش‌های عملکرد طبق فرم‌ها و جداول تنظیمی بانک مرکزی به صورت ادواری یا موردی. موسسات مشمول موظفند در مراجعه بازرسین بانک مرکزی، کلیه اطلاعات و مدارک و مستندات مورد نیاز آنان را بدون هیچ محدودیتی در اختیارشان بگذارند. همچنین گزارش‌های کتبی به صورت گزارش‌های مستمر ادواری و استعلام‌های موردی، به طور کامل در اختیار قرار می‌گیرد. ماده 11. بانک مرکزی بر عملیات بانک‌های دولتی و غیر دولتی نظارت کامل و دقیق می‌کند و رعایت نسبت‌های بانکی (از جمله کفایت سرمایه، سقف فردی، ذی‌نفع‌های واحد، محدودیت وام به موسسین یا مدیران یا وابستگان آنان و غیره) را از بانک‌ها مطالبه می‌نماید. در موارد عدم رعایت، بانک مرکزی حق دارد به طرق مختلف از جمله تذکر، جریمه مالی در صورت عدم رعایت دستورالعمل‌ها، تشویق و هدایت بانک‌ها به رعایت ضوابط، محدود کردن برخی شعب بانک‌ها در اعطای تسهیلات یا جذب سپرده، محدود کردن لیسانس و پروانه بهره برداری کل بانک در انجام خدمات و فعالیت‌های بانکی، لغو صلاحیت برخی یا تمام اعضای هیات مدیره یا مدیرعامل و ابلاغ به مجمع بانک مربوطه برای تغییر آن فرد یا افراد در مهلت معین، تعیین حداقل نقدینگی بانک‌ها، "تعلیق" و در نهایت "لغو" پروانه فعالیت بانک اقدام کند. در هر مرحله از تدابیر محدود کننده، متناسب با نوع و روش برخورد مدیران بانک، اطلاع‌رسانی لازم و مناسب به عموم مردم صورت می پذیرد و به جامعه منعکس می شود. ماده 12. به منظور کاهش ریسک اعتبارات و تسهیلات بانکی و حداکثر بهره‌برداری از ظرفیت سرمایه، بانک‌ها می توانند تامین اعتبار طرح‌های بزرگ را به صورت مشترک (کنسرسیوم) انجام دهند. بانک مرکزی ابزارها و دستورالعمل های‌ لازم برای تنظیم روابط و مسئولیت‌های بانک‌ها را فراهم می‌کند. ماده 13. هر یک از بانک‌ها موظفند تدابیر لازم در طراحی ابزارهایی به منظور انجام موارد زیر را اتخاذ کنند: 1 - تشویق خوش حسابی و تشدید جرایم و محرومیت‌ها و محدودیت‌های اقتصادی و پولی و بانکی و خدماتی برای مشتریان بد حساب و معوقه‌ها. 2 - اختصاص مزایا و مساعدت‌ها فقط برای مشتریان خوش حساب 3 - محرومیت و محدودیت خدمت بانکی به مشتریان بدحساب، متناسب با بدحسابی آنها ماده 14. کارمزد خدمات طبق جدول مصوب اعمال می شود. جدول کارمزد خدمات حداکثر رقم، با ملاحظه حداقل کیفیت است. بدیهی است بانک‌ها در ارتقای کیفیت و تقلیل نرخ با یکدیگر رقابت خواهند کرد. این جدول حداکثر تا تاریخ 15 شهریور 87 توسط بانک مرکزی ابلاغ و از 15 مهرماه 87 در کلیه بانکها قابل اجرا خواهد بود. ماده 15. به منظور تنوع بخشی به روش ها و ابزارهای اعتباری، ساختار قراردادهای با نرخ سود شناور (float) طراحی و ایجاد می شود. 1- تسهیلات مشارکت مدنی به واقع شناور است و سال به سال به میزان سود واقعی کسب می‌شود. 2 - سود سپرده‌های سرمایه‌گذاری به واقع شناور است و سال به سال به میزان سود واقعی پرداخت می شود. ماده 16. حداکثر حق الوکاله سپرده‌های سرمایه‌گذاری برای بانک‌ها سه درصد تعیین می‌شود. تبصره 1 - بانک‌ها باید رقم حق‌الوکاله‌ را تعیین کنند. این رقم یکی از زمینه های رقابت بانک‌ها خواهد بود. تبصره 2 - رقم حق‌الوکاله‌ می‌تواند برای بانک‌ها و برای سپرده‌های مختلف (کوتاه‌مدت، ویژه و بلند مدت) متفاوت باشد؛ لیکن نمی تواند از سه درصد فراتر باشد. ماده 17. سود پرداختی به سپرده گذاران براساس روش های زیر محاسبه می شود: 1 - محاسبه سود قطعی براساس عواید دریافتی از تسهیلات (عقود مبادله‌ای و مشارکتی و جعاله) و کسر حق‌الوکاله بانک. این رقم در پایان سال و براساس گزارش‌های حسابرسی شده و قابل اتکا  تعیین می شود. 2 - پرداخت سود علی الحساب صرفا" در مواردی که بانک نسبت به محاسبه سود قابل وصول و پیش بینی عملیات و اقدامات اعتباری و سرمایه‌گذاری خود اقدام و میزان سودی که با حداکثر اطمینان محاسبه و به بانک مرکزی ارائه و تائید آن بانک را اخذ کند، مجاز است. انجام هرگونه تبلیغات و پرداخت سود علی الحساب بدون طی این مراحل غیر مجاز است. ماده 18. با توجه به آثار گسترده نرخ تورم بر شاخص‌های اقتصادی، نیل به نرخ تورم هدف‌گذاری شده به عنوان هدف اصلی بانک مرکزی تعیین گردد براساس نرخ تورم سال 1387، سایر سیاست‌ها مثل حمایت از صادرات و جایزه‌های صادراتی متناسب با نرخ تورم تنظیم می شود. ماده 19. رسوب منابع جاری قرض‌الحسنه که به عنوان منابع کوتاه مدت قرض الحسنه قابل منظور کردن است، می تواند صرف اعتبارات کوتاه مدت قرض‌الحسنه شود. ماده 20. سپرده قانونی بانک‌ها نزد بانک مرکزی در سال 1387 به شرح تعیین می شود: - سپرده های جاری معادل 20 درصد - سپرده های قرض الحسنه معادل 10 درصد - سپرده های کوتاه مدت معادل 17 درصد - سپرده های یک ساله معادل 17 درصد - سپرده های دو و سه ساله معادل 15 درصد - سپرده های چهار ساله معادل 13 درصد - سپرده های پنج ساله معادل 11 درصد - سایر سپرده ها معادل 20 درصد ماده 21. منابع بانک‌ها که به صورت سپرده قانونی نزد بانک مرکزی تودیع شده و پس از کاهش سپرده قانونی آزاد می‌گردد، در مرحله اول برای تسویه بدهی بانک‌ها به بانک مرکزی اختصاص می یابد و در مرحله بعد توصیه می شود برای تامین اعتبار طرح‌های تولیدی و سرمایه‌گذاری و سرمایه در گردش واحدهای تولیدی اختصاص ‌یابد. ماده 22. به منظور فراهم آوردن ابزار مناسب برای نقل و انتقالات و مبادلات روزانه مردم و کاهش اثرات افزایش نقدینگی ناشی از صدور چک‌های بین بانکی: 1 - از ابتدای اردیبهشت سال 1387 طبق مصوبه هیات وزیران، ایران چک صرفا" توسط بانک مرکزی منتشر و هزینه‌های طراحی و چاپ آن توسط بانک مرکزی پرداخت می شود. در زمان تحویل ایران چک های مزبور به بانک‌های تجاری و تخصصی صد در صد معادل ریالی آن توسط بانک مرکزی وصول می شود. 2- بانک‌ها در صدور چک تضمینی، چک‌ پول، چک مسافرتی و چک بین بانکی، معادل ریالی چک صادره را به سرفصل حساب‌های متفرقه (سایر) منتقل و آن را از منابع قابل پرداخت تسهیلات خود کسر می‌کنند. منابع مزبور صرفاً برای تسویه چک صادره و پرداخت معادل آن در زمان ارائه چک به بانک قابل مصرف خواهد بود. ماده 23. بانک‌ها برای هریک از فعالیت ها و خدمات خود، فهرست باز بینی (چک لیست) مدارک لازم برای انجام کار و همچنین مراحل انجام کار را تنظیم و به صورت عمومی در اختیار مشتریان قرار دهند. این فهرست متناسب با طرحها و اعتبارات در مقیاس‌های مختلف (طرحهای کوچک، متوسط، بزرگ، خیلی بزرگ) تنظیم می‌گردد. قبول درخواست مشتری و تشکیل پرونده منوط به ارائه مدارک طبق چک لیست است و پیشنهادهای فاقد مدارک کامل، به مشتری عودت می‌شود تا آن را کامل کند. برای هریک از عقود و در هر یک از حدود اعتباری مشتریان، زمان پاسخ گویی حداکثر چهل و پنج روز تعیین می شود. کاهش زمان می تواند به عنوان موضوع رقابت بانک‌ها مطرح باشد. ماده 24. سقف فردی تسهیلات و تعهدات برای تصمیم گیری هیات مدیره هر بانک، معادل 5 درصد سرمایه پایه آن بانک تعیین می شود. تصویب تسهیلات مازاد بر آن سقف با مجوز بانک مرکزی مجاز خواهد بود. ماده 25. هر یک از بانک‌های دولتی، غیر دولتی و موسسات مالی و اعتباری موظفند گزارش وضعیت مالی و پولی خود، شامل شاخص‌های زیر را به صورت ماهانه و حداکثر تا روز پنجم ماه بعد به صورت عمومی منتشر کنند: 1- حجم کل سپرده‌ها، 2- حجم کل اعتبارات، 3- نسبت کفایت سرمایه، 4- تعداد شعب (متمرکز آنلاین، عادی و سنتی) 5- سود حاصل (ترازنامه آزمایشی)، 6- تعداد کارکنان، 7- تعداد کارت بانک به تفکیک اعتباری و بدهی، 8- درصد اعتبارات معوق، 9- بدهی به بانک مرکزی، 10- شاخص‌های متناسب با معرفی بانکداری الکترونیکی، 11- آخرین رقم سود تقسیم شده برای سپرده‌گذاری) (dash board. ماده 26. بانک‌ها و موسسات مالی و اعتباری موظفند یک نسخه از هر یک از مصوبات اعتباری بالاتر از 10 میلیارد ریال را بر اساس ساز و کاری که با بانک مرکزی توافق می‌کنند به این بانک ارسال نمایند. شرط پرداخت اعتبارات بالای پنجاه میلیارد ریال توسط بانکها، اخذ تاییدیه لازم از بانک مرکزی می باشد. تبصره: تصویب اعتبار برای هر یک از مشتریان بر اساس سوابق خوش حسابی و خوش قولی آنان و منوط به انجام اعتبار سنجی مشتری و احراز اعتباری است. اعتبار سنجی مشتریان با توجه به سطح تسهیلات دریافتی توسط بانک یا موسسات اعتبارسنجی (پس از تشکیل و استقرار آنها) انجام خواهد گرفت. یک نسخه از هر یک از مصوبات اعتباری بالاتر از ده میلیارد ریال به همراه گزارش اعتبار سنجی به بانک مرکزی ارسال می گردد. ماده 27. تاسیس و توسعه شرکت‌های سرمایه‌گذاری بانک‌ها مجاز نیست. شرکت‌های سرمایه‌گذاری بانک‌ها مجاز به افزایش سرمایه‌گذاری مستقیم در طرح‌ها و پروژه‌های اقتصادی و تولیدی نیستند. بانک‌ها موظفند نسبت به فروش دارائی‌های ثابت و شرکت های وابسته و تابعه و سهام شرکت‌های سرمایه‌گذاری در سال 1387 اقدام کنند. موارد استثنا  با مجوز بانک مرکزی تعیین شده و موارد مزبور به همراه گزارش توجیهی بانک مرکزی در هر سه ماه یکبار برای رئیس جمهور ارسال می شود. ماده 28. توسعه شبکه بانکی ایران در خارج از کشور در قالب دفتر نمایندگی، شعبه، احداث بانک مستقل توسط یک یا چند بانک ایرانی یا با مشارکت بانک‌های خارجی با مجوز بانک‌ مرکزی مجاز و مورد تاکید است. تنظیم شبکه بانکی در نقاط مختلف دنیا با هماهنگی وزارت امور خارجه توسط بانک مرکزی انجام می شود. ماده 29. احداث شعب بانک‌های خارجی یا احداث بانک در ایران با مشارکت سهامدار خارجی طبق مقررات بانک مرکزی مجاز است. ماده 30. برنامه فروش سهام بانک‌های مشمول خصوصی سازی و همچنین احداث شعب بانک‌های خارجی یا موسسات وابسته بانکی در ایران، با جدیت دنبال می‌شود و بانک مرکزی نسبت به صدور مجوزهای لازم در این زمینه اقدام می‌نماید. ماده 31. بانک مرکزی و بانک‌های دولتی و غیر دولتی، در سال 1387، واقعیات و نقاط مثبت و سلامت نظام پولی و بانکی ایران در مجامع بین‌المللی و نشریات تخصصی و سمینارهای معتبر را منعکس می‌کنند. همچنین به منظور برقراری ارتباط در حوزه عملیات اجرایی و تخصصی و حرفه‌ای، با مسئولین بانک‌ها و موسسات مالی بین‌المللی، برنامه‌ریزی و اقدام می‌کنند. هماهنگی امور به عهده بانک مرکزی است. ماده 32. بانک مرکزی بانک‌ها را برای طراحی و ارائه ابزارهای متنوع برای کاهش ریسک سرمایه‌گذاران همچون پوشش تغییرات نرخ ارز (اعم از ارز به ریال یا ارزهای مختلف به یکدیگر) و پوشش ریسک تغییرات نرخ سود، تشویق می‌کند. طرح‌ها و روش‌های مختلف براساس قانون عملیات بانکی بدون ربا تنظیم می‌شود و بانک مرکزی پس از تصویب کمیسیون اقتصاد استفاده از روشها و ابزارهای جدید را ابلاغ می‌کند. ماده 33. به منظور تنظیم بازار ارز، پیش‌بینی‌پذیر کردن نرخ ارز و کاهش ریسک سرمایه گذاران، پیش خرید ارز به صورت سلف انجام و ترتیبات آن توسط بانک مرکزی اعلام خواهد شد. ماده 34. بانک مرکزی بازار بین بانکی ریالی را برای انجام مبادلات عمده بین بانک‌ها راه‌اندازی می‌کند. ماده 35. اتاق تسویه آنی (ساتنا) و انتقال‌های پولی برای مبادلات "بانک به بانک" (b2b) و "مشتری به مشتری" (c2c) از 25 فروردین ماه به صورت کاملاً الکترونیکی راه‌اندازی می شود. ماده 36. بانک‌ها موظفند ترتیباتی اتخاذ کنند که ارائه خدمات بانکی در روزهای آخر ماه با سایر ایام تفاوتی نداشته باشد. بانک مرکزی بر حسن اجرای این رویه، نظارت خواهد کرد، ماده 37. با توجه به تصویب قانون مبارزه با پول‌شویی، بانک مرکزی نسبت به اجرای کامل آیین نامه مبارزه مبارزه با پولشویی در بانکها پس از طی شدن مراحل قانونی و ابلاغ آن اقدام می‌نماید. بانک‌ها موظفند نسبت به آموزش کارکنان و ترویج اجرای کامل این آیین‌نامه اقدام کنند. ماده 38. بانک‌ها با اصلاح مدیریت مالی خود، آمادگی خود را برای پذیرفتن و اعمال استانداردهای "بازل 2" فراهم کنند. آموزش کارکنان، اصلاح نسبت‌های مالی، افزایش کنترل‌های داخلی و مدیریت ریسک جامع (اعتباری بازار و عملیاتی) ملاک و مقدمات انجام کار خواهند بود. ماده 39. هر یک از بانک‌ها نسبت به ایجاد "واحد ارزیابی و تطبیق" (compliance department) اقدام کنند و تعهدات ارزی، قراردادها و تعهدات ریالی اعتباری، ضمانت‌نامه‌ها و هر نوع تعهدی را پس از بررسی و تایید این واحد از نظر انطباق با قوانین و مقررات و ضوابط قانونی و بانکی داخلی یا بین‌المللی، انجام دهند. ماده 40. ضوابط صدور " کارت اعتباری " علاوه بر " کارت بدهی" در قالب دستورالعمل بانک مرکزی در چارچوب آیین نامه بانکداری الکترونیک در سال 1387 به مرحله اجرا درآید. ماده 41. بانک مرکزی از کلیه عواملی‌ها که منجر به سو  استفاده از ابزارهای موجود در سیستم پولی می‌شود و امکان فرصت‌های آربیتراژ را توسعه می‌دهد، جلوگیری می‌کند. ماده 42. بانک مرکزی در سال 1387 حداکثر معادل 50 درصد جایگزینی اوراق موجود، اوراق مشارکت منتشر کرده و ابزارهای کاراتر و مناسب تر مدیریت بازار پول را طراحی و مورد بهره برداری قرار می‌دهد. دولت و دستگاه‌های دولتی در سال 1387 اوراق مشارکت در حد ضوابط خود، در شکل مشارکت واقعی صادر می‌کنند. سود اوراق مشارکت به میزان سود حاصل از طرح‌های موضوع سرمایه‌گذاری بوده و فروش قبل از سررسید صرفا" در بازار بورس، قابل انجام است. ماده 43. بانکداری الکترونیک به عنوان اولویت اول در برنامه‌های اصلاح نظام خدمات پولی بانکی منظور می‌شود؛ به نحوی که تا پایان برنامه چهارم توسعه امکان ارائه کلیه خدمات پولی بانکی در محیط الکترونیکی برای عموم مردم و فعالان اقتصادی فراهم گردید و حداقل 70 درصد عملیات پولی بانکی به صورت الکترونیکی صورت پذیرد. بر این اساس: 1 - بانک مرکزی در انجام عملیات بانکداری الکترونیک متولی سیاست‌گذاری، تعیین مقررات و استانداردهای بانکی، مدیریت تسویه بین‌بانکی، مدیریت و نظارت بر امنیت تبادل الکترونیکی عملیات بین‌بانکی (از قبیل شتاب، ساتنا و... تمهید زیر ساخت امضای الکترونیکی و گسترش فرهنگ بکارگیری خدمات پول الکترونیک می باشد. سایر امور بانکداری الکترونیک در حوزه های طراحی، اجرا و بهره برداری در حیطه مسولیت هیات مدیره بانک‌ها و شرکت های خدمات الکترونیک بوده و خواهد بود 2 - بانک‌های تجاری و تخصصی با رعایت حفظ یکپارچگی و سازگار بودن سیستم بانکداری بر اساس استانداردهای ابلاغی بانک مرکزی، لازم است توسعه بانکداری الکترونیک را به صورت core banking شبکه‌ای برای کلیه خدمات بانکی تا پایان برنامه چهارم توسعه اقدام و عملیاتی نمایند. 3 - تبیین و ترویج مفهوم بانکداری الکترونیک و تفاوت آن با خدمات پرداخت‌ کارتهای بدهی و اعتباری (دستگاه‌های atm و pos) مورد توجه قرار می‌گیرد تا نظام بانکی آمادگی و توانمندی لازم برای ارائه انواع خدمات پولی و بانکی را به دست آورد. 4 - گسترش بستر ثبت و مبادله هر نوع پول در بازار خدمات و بازرگانی کشور با توسعه خدمات پول الکترونیکی در سراسر بازار اقتصادی کشور مورد حمایت بانک مرکزی خواهد بود. 5 - بانک مرکزی نظام کارت اعتباری و ایجاد سامانه مدیریت و هدایت به عنوان مرکز کنترل نظارت اعتبارات در نظام بانکی کشور را تنظیم و ابلاغ خواهد نمود. 6 - بانک مرکزی مقررات راهبردی نظام یف پول الکترونیک cash card به منظور استفاده در انواع پرداخت‌های خرد در بازار اقتصادی کشور را تدوین و ابلاغ می‌کند. ماده 44. به منظور تسهیل امر توسعه بانکداری الکترونیکی در سال 1387 مجوز تاسیس دو بانک صددرصد الکترونیکی برای ارائه خدمات خرد بانکی به صورت غیرحضوری (retail banking) به داوطلبین تاسیس صادر می‌شود. بانک‌های مزبور مجاز به عمده‌فروشی (whole sale banking) نبوده و به عنوان پیشتاز و الگوی بانکداری الکترونیکی برای مراجعات خرد فعالیت طراحی می‌شود. ماده 45. بانک‌ها نسبت به کنترل و مراقبت در صدور و تحویل دسته چک با عنایت به سقف‌ها (حدود اعتباری) و مشخصه‌های (افراد دارای معوقه، چک برگشتی) متفاوت برای مشتریان مختلف دقت لازم را معمول دارند. ﻿ به گزارش خبرگزاری دانشجویان ایران (ایسنا) پایگاه اطلاع رسانی دولت بخش دوم این ابلاغیه را به شرح زیر منتشر کرد: نحوه تطبیق وضع کارمندان با قانون مدیریت خدمت کشوری نحوه تطبیق وضع کارمندان با جداول امتیازات فصل دهم قانون مدیریت خدمت کشوری به شرح زیر است: تطبیق با جدول حق شغل: ‌1- چگونگی اجرای احکام مربوط به فصل دهم قانون مدیریت خدمات کشوری در مورد کارمندان آن دسته از دستگاههایی که در شمول قانون نظام هماهنگ پرداخت کارکنان دولت نبوده اند، متعاقبا اعلام می گردد. ‌2- تطبیق کارمندان دستگاههای مشمول، با توجه به گروههای بیست گانه موضوع ماده یک قانون نظام هماهنگ پرداخت کارکنان دولت، به شرح زیر از معادل امتیازات طبقات جدول شماره یک برخوردار می شوند: الف- از گروه (‌1) تا گروه (‌5) معادل امتیازات طبقه (‌1) جدول شماره ‌1 ب- از گروه (‌6) تا گروه (‌20) به ترتیب معادل امتیازات طبقات (‌2) تا (‌16) جدول شماره ‌1 ‌3-تا تهیه و تدوین ضوابط مربوط به نحوه تخصیص مشاغل به طبقات جدول حق شغل، امتیاز حق شغل کارمندانی که از ابتدای سال‌1388 در دستگاههای مشمول اشتغال می یابند، موقتا با توجه به مدرک تحصیلی، مطابق جدول شماره (‌5) در یکی از طبقات جدول حق شغل (جدول شماره ‌1) قرار می گیرند. جدول شماره (‌5) طبقات جدول ـ تحصیلات طبقه یک ـ دیپلم و پایین تر طبقه سه ـ کاردانی (فوق دیپلم) طبقه چهار ـ کارشناسی (لیسانس) طبقه پنج ـ کارشناسی ارشد (فوق لیسانس) طبقه شش ـ دکتری تبصره- مشمولین طبقه (‌1) و (‌3) جدول فوق در صورت دارا بودن سوابق خدمت دولتی به ازای هر پنج سال تجربه مربوط و مشابه و مشمولین سایر طبقات جدول مذکور به ازای هر (‌4) سال تجربه مربوط و مشابه، یک طبقه و حداکثر تا شش طبقه ارتقا می یابند. سوابق دولتی غیر مربوط برای ارتقا به هر طبقه به میزان یک دوم قابل محاسبه خواهد بود. ‌4- تطبیق وضع کارمندان در رتبه های شغلی به شرح بندهای زیر انجام می شود: الف: کارمندانی که در اجرای طرح مسیر ارتقای شغلی، موضوع تصویب نامه های شماره ‌4169 ت/‌25703 ه مورخ ‌1381/5/23، ‌2552 / ت ‌29933 ه مورخ ‌1383/1/26، ‌2774/ ت‌30397 ه مورخ ‌1383/1/29 هیئت وزیران و اصلاحات بعدی آن و دستورالعمل های مربوط، از عناوین ارشد، خبره و عالی برخوردار شده اند با همان عناوین در رتبه های جدول حق شغل قرار می گیرند. ب: کارمندانی که در اجرای ماده (‌8) قانون نظام هماهنگ پرداخت کارمندان دولت از ‌80 درصد مجموع حقوق و فوق العاده شغل مشابه قانون اعضای هیئت علمی برخوردار شده اند، متناسب با جدول مربوط (ردیف ‌1- مربی، ردیف ‌2- استادیار، ردیف ‌3- دانشیار) شناخته شده اند، به ترتیب همتراز رتبه های ارشد، خبره و عالی جدول حق شغل قرار می گیرند. ج- کارمندانی که در شمول بندهای (الف و ب) قرار نمی گیرند، بدوا در رتبه مقدماتی قرار گرفته و به ازای هر ‌6 سال سابقه خدمت تمام وقت با تجربه مربوط و مشابه و یا ‌10 سال تجربه غیر مربوط، به یک رتبه بالاتر، ارتقا می یابند. کارمندان مشمول این بند در مشاغل تا سطح کاردانی حداکثر تا رتبه پایه و در مشاغل سطح کارشناسی و بالاتر، حداکثر تا رتبه ارشد ارتقا می یابند. د: آن دسته از کارمندان آموزش و پرورش که به صورت توامان مشمول بند (الف و ب) می باشند از بالاترین رتبه یکی از بندهای فوق برخوردار خواهند شد. ه: کارمندانی که در سال ‌1388 در دستگاههای اجرایی اشتغال می یابند در رتبه مقدماتی قرار می گیرند، در صورتی که این قبیل کارمندان دارای سابقه خدمتی دولتی باشند، بر اساس سوابق مذکور و به ازای هر شش سال سابقه خدمت دولتی تمام وقت با تجربه مربوط و مشابه، به یک رتبه بالاتر ارتقا می یابد (مشاغل تا سطح کاردانی حداکثر تا رتبه ارشد ارتقا می یابند). سنوات دولتی غیر مربوط این قبیل کارمندان برای ارتقا به هر رتبه به میزان یک دوم قابل محاسبه خواهد بود. ‌5- امتیاز فوق العاده مدیریت هر یک از عناوین مدیریت و سرپرستی (مدیران حرفهای) به شرح جدول شماره ‌6 و بر اساس جدول شماره ‌2 و با توجه به سطح مدیریت تعیین می شود. جدول شماره ‌6 عناوین مدیریت و سرپرستی ـ ردیف مربوط معاون اداره و همتراز ـ ‌5 رییس اداره و همتراز ـ ‌4 معاون مدیر کل و همتراز ـ ‌3 مدیرکل و همتراز ـ ‌2 معاون موسسه و همتراز ـ ‌1 تبصره: موارد همترازی باید به تایید معاونت توسعه مدیریت و سرمایه انسانی رئیس جمهور برسد. در مواردی که قبلا تایید لازم اخذ شده باشد کماکان ملاک عمل برای تعیین امتیاز فوق العاده مدیریت می باشد. ‌6- به منظور تطبیق وضع کارمندان دستگاههای اجرایی با جدول حق شاغل، مدارک تحصیلی کارمندان (مدارک علمی و دارای ارزش استخدامی) برای تعیین امتیاز تحصیلات، سنوات خدمت و تجربه، دوره های آموزشی و مهارتها و تواناییهای فردی ملاک عمل قرار گرفته و متناسب با ردیف های جدول شماره ‌3 بر اساس جدول شماره ‌7 معین می شود. جدول شماره ‌7 مقطع تحصیلی ـ ردیف جدول شماره ‌3 دیپلم ـ ‌1 فوق دیپلم ـ ‌2 لیسانس ـ ‌3 فوق لیسانس و دکترای حرفه‌ای ـ ‌4 دکترای تخصصی ph. d ـ ‌5 تبصره: به ازای هر سال سابقه خدمت در مشاغل سرپرستی یک درصد و در مشاغل مدیریتی دو درصد به ترتیب حداکثر ‌10 درصد و ‌20 درصد از مجموع سقف امتیازات شاغل موضوع ماده (‌66) قانون به امتیازات حق شاغل کارمندان مشمول اضافه می شود. در هر حال مجموع امتیازات موضوع این تبصره نباید از ‌20 درصد سقف حق شاغل تجاوز نماید. افرادی که در طول سال جاری از یکی از فوق العاده های موضوع بندهای (‌2) و (‌6) این دستورالعمل بهره مند باشند در صورتی که در سال جاری فاقد شرایط قانونی برخوردار از فوق العاده های مذکور گردند، به همان نسبت از حکم کارگزینی آنها کسر می گردد و در صورتی که مجددا در سال جاری حائز شرایط مربوط گردند معادل مبالغ کسر شده از این بابت برای مدت پس از احراز شرایط با آنها پرداخت خواهد شد. تبصره ‌2: دوره های آموزشی که برای آنها امتیاز حق شاغل منظور می شود ملاک محاسبه برای اعطای گواهینامه های مهارتی، تخصصی و تخصصی ـ پژوهشی نخواهد بود. تبصره ‌3: حداکثر امتیاز قابل احتساب بابت سنوات خدمت و تجربه کارمند (‌30) سال است. حق شاغل کارمندان نباید از ‌75 درصد حق شغل وی تجاوز کند. ‌7- امتیاز حق شاغل کارمندانی که دارای مدرک تحصیلی پایین تر از دیپلم هستند و به موجب مقررات گذشته در دستگاههای اجرایی اشتغال یافته اند به شرح جدول شماره ‌8 تعیین می شود. جدول شماره ‌8 مدرک تحصیلی ـ پایین تر از دیپلم امتیاز تحصیلات ـ ‌1100 امتیاز دوره های آموزشی مصوب ـ به ازای طی هر یک ساعت دوره آموزشی مصوب، نیم امتیاز (حداکثر ‌500امتیاز) امتیاز مهارت و توانایی‌ها ـ ‌200 امتیاز سنوات خدمت در هر سال ـ ‌10 امتیاز تجربه مربوط و مشابه در هر سال ـ ‌8 ‌8- حقوق و مزایای کارمندان در سال‌1388 در دو مرحله به شرح زیر تطبیق و تعیین می شود: (مرحله اول) الف: در مرحله اول امتیاز حق شغل، شاغل و فوق العاده مدیریت کارمندان بر اساس این دستورالعمل تعیین و سپس با ضریب موضوع ماده ‌125 قانون مدیریت خدمات کشوری (ضریب ‌500 ریال) محاسبه می شود. ب: در صورتی که حقوق ثابت و فوق العاده های مشمول کسور بازنشستگی هر یک از کارمندان که به موجب قوانین و مقررات قبلی دریافت می نموده اند کاهش یابد، تا میزان دریافتی قبلی (حقوق و فوق العاده های مشمول کسور بازنشستگی مندرج در آخرین حکم کارگزینی (سال ‌1387 کارمند) به استثنا  فوق العاده سختی شرایط محیط کار و نوبت کاری) به عنوان تفاوت تطبیق، برای کارمند منظور می شود (مرحله دوم) الف: برای تعیین حقوق و مزایای کارمندان در سال ‌1388، کل امتیازات مکتسبه کارمند (در ردیف الف مرحله اول) با ضریب مصوب دولت برای سال ‌1388 با (ضریب ‌600 ریال) محاسبه شده و سپس میزان تفاوت تطبیق موضوع بند " ب" و سایر پرداختی هایی که به موجب این دستورالعمل به کارمند تعلق می گیرد (نظیر عایله مندی و اولاد، سختی کار و... به آن افزوده می شود. ب: در صورتی که حقوق ناشی از اجرای بند " الف" مرحله دوم (‌600× (حق شغل، شاغل و فوق العاده مدیریت) به علاوه تفاوت تطبیق هر یک از کارمندان نسبت به دریافتی قبلی (حقوق و فوق العاده های مشمول کسور بازنشستگی مندرج در آخرین حکم کارگزینی به استثنا  فوق العاده سختی شرایط محیط کار و نوبت کاری در سال ‌1387) آنان کمتر از ‌15 درصد افزایش داشته باشد به استثنا  جز "ب" بند (‌11) ماده واحده قانون بودجه سال ‌1388 کل کشور، تا ‌15 درصد افزایش یافته و در حکم کارگزینی کارمند درج می شود. ج: در صورتی که با اجرای بندهای فوق، میزان افزایش حقوق ثابت، فوق العاده های مشمول کسور بازنشستگی و کمک هزینه عایله مندی و اولاد مشمولین دریافت کمک هزینه عائله مندی و اولاد، نسبت به دریافتی قبلی (حقوق و فوق العاده های مشمول کسور، بازنشستگی و کمک هزینه عائله مندی و اولاد مندرج در آخرین حکم کارگزینی سال ‌1387) کمتر از یک میلیون ریال افزایش داشته باشد این تفاوت تا سقف مذکور به جمع تفاوت موضوع بند " ب" افزوده خواهد شد. این مبلغ در مورد کارمندانی که از کمک هزینه عائله مندی و اولاد برخوردار نمی شوند ششصد هزار ریال خواهد بود. ‌9: امتیازات موضوع فصل دهم قانون مدیریت خدمات کشوری تا سقف افزایش مندرج در جز " ب" بند (‌11) قانون بودجه سال ‌1388 کل کشور مصوب و استفاده از آن موکول به تعیین تفصیلی مشاغل و ارائه توجیهات مربوط دستگاه اجرایی و تایید معاونت توسعه مدیریت و سرمایه انسانی رئیس جمهور و تصویب شورا توسعه مدیریت خواهد بود. دستگاههای اجرایی می توانند در شرایط و موارد خاص نسبت به افزایش امتیازات شغل، شاغل و فوق العاده مدیریت آن دستگاه، با ارائه پیشنهاد لازم به همراه ذکر دلایل و مستندات توجیهی، در چارچوب امتیازات فصل دهم قانون مدیریت خدمات کشوری و افزایشهای پیش بینی شده موضوع جز  " ب" بند (‌11) قانون بودجه سال ‌1388 برای طرح موضوع در شورای توسعه مدیریت و سرمایه انسانی اقدام نمایند. ‌10- تعیین و برقراری فوق العاده های بندهای ‌5، ‌6 و ‌10 ماده (‌68) و فوق العاده بهره وری غیر مستمر موضوع ماده (‌69) با رعایت مفاد قانون فوق موکول به ارائه پیشنهاد لازم به معاونت توسعه مدیریت سرمایه انسانی رئیس جمهور و تصویب شورای توسعه مدیریت و سرمایه انسانی است. ‌11: تا تعیین تفیصیلی مشاغل اختصاصی و عمومی هر یک از دستگاههای اجرایی و ابلاغ دستورالعمل نحوه تطبیق هر یک از مشاغل عمومی و اختصاصی هر دستگاه به یکی از طبقات حق شغل در قالب سقف مقرر در بند (‌8) فوق، جداول فصل دهم قانون مدیریت خدمات کشوری و نحوه تطبیق کارکنان با جداول یاد شده بر اساس مفاد این دستورالعمل مورد عمل خواهد بود. ‌12- آن دسته از کارکنان وزارت بهداشت که طی سال ‌1387 از فوق العاده محرومیت از مطب و حق الزحمه تمام وقتی برخوردار بوده اند در سال جاری نیز به نسبت میزان ارائه خدمت و حضور در هر مورد و در مجموع حداکثر در سقف دریافتی سال ‌1387 و در مجموع حداکثر در حد اعتبارات مصوب وزارت مذکورو از محل اعتبارات مشابه سال ‌1387 به شرط ارائه خدمات در خارج از وقت اداری و ایام تعطیل و نیاز به خدمات آنان در مواقع ضروری در صورت حضور در محل کار و انجام وظایف محوله به میزان حق الزحمه به آنان پرداخت خواهد شد. در صورتی که در سال ‌1388 میزان حضور و ارائه خدمات هر یک از کارکنان مشمول در هر مورد کاهش داشته باشد به همان نسبت از سقف قابل دریافت همان فرد در سال‌1387 کسر می شود. حداکثر تا ‌20 درصد کل کارکنان وزارت بهداشت می توانند از مزایای این بند یا اضافه کاری یا حق التدریس موضوع بند (‌9) ماده (‌68) قانون مدیریت خدمات کشوری بدون رعایت سقف ‌50 درصد مذکور دربند یاد شده استفاده نمایند. اضافه کار و حق التدریس سایر کارکنان وزارت مذکور نبایستی از ‌50 درصد حقوق ثابت و فوق العاده های مستمر فرد تجاوز نماید. ‌13: به منظور تطبیق وضعیت کارمندان با این دستورالعمل کمیته ای تحت عنوان کمیته اجرایی قانون مدیریت خدمات کشوری در دستگاههای مشمول این قانون با ترکیب اعضای زیر تشکیل می شود: الف: معاون توسعه مدیریت و منابع انسانی دستگاه و یا سایر عناوین مشابه ب: بالاترین مسئول پرسنلی دستگاه ج: بالاترین مسئول طبقه بندی مشاغل دستگاه د: بالاترین مسئول تشکیلات و بودجه دستگاه ه- نماینده واحد استانی بنا به تشخیص بالاترین مقام دستگاه. خبرنگاران اقتصادی خبرگزاری‌ها و مطبوعات روز چهارشنبه از منطقه آزاد تجاری - صنعتی ارس بازدید کردند و در این بازدید یک روزه که با نشست خبری معاون اقتصادی و سرمایه‌گذاری سازمان همراه بود، از نزدیک با فعالیت‌های این منطقه آشنا شده و از دو کارخانه تولید نخ و خودروسازی دیدن کردند. به گزارش خبرنگار اقتصادی خبرگزاری دانشجویان ایران (ایسنا)، ایرج حاتمی - معاون اقتصادی و سرمایه‌گذاری سازمان منطقه آزاد تجاری - صنعتی ارس در نشست خبری خود با بیان این که این منطقه با جمهوری نخجوان، ارمنستان، ‌آذربایجان و ترکیه همسایه است و با 51 هزار هکتار مساحت در چهار منطقه فعال است، گفت: کاربری‌های صنعتی، ‌ بازرگانی‌، گردشگری و آموزشی در این چهار منطقه ایجاد شده است. در محدوده شماره یک به لحاظ این ‌که سابقه منطقه ویژه داشت، عملیات عمرانی زودتر آغاز شد و احداث زیرساخت‌ها در محدوده‌های سه گانه دیگر از یک سال پیش آغاز شده است. او با بیان این‌که فعالیت‌ها در منطقه آزاد ارس از سال 1382 آغاز شده است تاکید کرد: ‌ در حال حاضر 54 فعال اقتصادی در منطقه فعالیت می‌کنند و 58 شرکت عمرانی دارای مجوز در منطقه ارس حضور دارند. وی با اشاره به این‌که آخرین آمار تولید ناخالص داخلی منطقه رقم 320 میلیون دلار را نشان می‌دهد خاطر نشان کرد: ‌این درآمد حاصل تولید، خدمات، بازرگانی، صادرات، واردات و ارائه خدمات آموزشی است. حاتمی با بیان این‌که هم‌اکنون دو هزار و 200 دانشجو در منطقه ارس حضور دارند، گفت: ‌ خدمات گردشگری منطقه در همه ایام سال برقرار است، اما در تعطیلات استقبال گردشگران از منطقه بیش‌تر است. به طوری که امسال حدود یک میلیون و 270 هزار نفر از این منطقه دیدن کردند. معاون منطقه آزاد ارس با بیان این که اکنون آنچه در منطقه به عنوان سرمایه‌گذاری فعال موجود است، رقمی معادل 200 میلیارد تومان را نشان می‌دهد یادآور شد: ‌در حال حاضر 17 پروژه در منطقه در حال اجراست که هفت پروژه تا پایان سال به پایان می‌رسد و 10 پروژه دیگر در نیمه اول سال آینده فعال خواهد شد. او تاکید کرد: ‌سرمایه‌گذاری بخش دولتی در این منطقه فقط در زمینه زیرساخت‌هاست و مجموع 17 واحد در حال اجرا، سرمایه حدود 800 میلیارد تومانی را به همراه دارد که معادل چهار برابر حجم سرمایه‌گذاری کنونی است. حاتمی ادامه داد: ‌ یک پروژه تصفیه بنزین در حال اجراست که توانایی تصفیه 12 هزار بشکه بنزین در روز را دارد. فاز اول این طرح با سرمایه 10 میلیارد تومان امسال اجرا می‌شود و تا سال آینده این رقم به 30 میلیارد تومان خواهد رسید همچنین تاسیس یک نیروگاه 500 مگاواتی، یک کارخانه ریسندگی و بافندگی، ‌کارخانه تولید نان صنعتی، ‌ کارخانه تولید گرانول و کارخانه تولید کیسه‌های پلاستیکی از دیگر پروژه‌های در دست اجرا در منطقه است. وی اشاره کرد که بزرگ‌ترین رقم سرمایه‌گذاری در منطقه که نیمی از مجموع سرمایه‌گذاری را دربرمی‌گیرد، مربوط به نیروگاه است که 85 درصد حجم سرمایه‌گذاری آن به صورت فاینانس از کشور دانمارک تامین شده است. او در ادامه این نشست خبری با بیان اینکه ایجاد رونق در فضای کسب کار منطقه از برنامه‌های دردست اقدام است گفت: ‌ در حال حاضر یک بسته حمایتی تهیه شده که براساس آن در سایت‌های محدوده‌ منطقه آزاد بخش‌هایی در اختیار کشورهای همجوار قرار می‌گیرد تا بتوانند در آن به صورت ویژه سرمایه‌گذاری کنند. حاتمی ایجاد مناطق آزاد مشترک را طرح دیگری اعلام کرد که هم اکنون به دولت فرستاده شده و مراحل نهایی تصویب را نیز گذرانده است. او با بیان این‌که در حال حاضر فضاسازی‌ها علیه ایران به گونه‌ای است که سرمایه‌گذاران خارجی برای ورود به کشورمان احتیاط می‌کنند، گفت: ‌ براساس قانون امکان فروش زمین به خارجی‌ها وجود ندارد اما به دلیل این‌که سرمایه‌گذاران خارجی برای حضور در کشورمان تمایل زیادی دارند، هم اکنون 12 سوله هزار متر مربعی در حال آماده‌سازی است که تا دو ماه آینده امکان واگذاری آن با اجاره پایین به سرمایه‌گذاران خارجی فراهم می‌شود. وی ایجاد شهرک‌های صنعتی مشترک و آماده کردن سوله‌های صنعتی را از برنامه‌های جدی سازمان منطقه آزاد تجاری صنعتی ارس دانست و درباره احتمال تاثیرگذاری تحریم‌ها بر فعالیت‌های این منطقه گفت: ‌البته منطقه آزاد ارس هنوز به آن فعلیت نرسیده که بتواند درباره تاثیر تحریم‌ها بر فعالیت‌های آن اظهارنظر کرد. معاون اقتصادی و سرمایه‌گذاری سازمان منطقه آزاد تجاری صنعتی ارس در ادامه نشست خبری با بیان این که این منطقه دو سال پی در پی رتبه اول جذب گردشگر را کسب کرده است یادآور شد: ‌ در حال حاضر برای احداث فرودگاه در منطقه مکان‌یابی شده و اگر سازمان محیط زیست محلی شناسایی شده را تایید کند، برنامه احداث فرودگاه آماده است. وی با بیان این که هزینه احداث فرودگاه در منطقه صد میلیون یورو برآورد شده است گفت: برنامه زمان‌بندی احداث فرودگاه دو ساله است، همچنین این فرودگاه بین‌المللی توانایی جابه‌جایی 17 میلیون مسافر در سال را دارد و برای فرود هواپیمای ایرباس 200 نفره طراحی شده است. او ادامه داد: ‌البته هدف تاسیس یک شهرک فرودگاهی در یک منطقه دو هزار و 800 هکتاری است که 700 هکتار آن فرودگاه و بقیه کاربری‌های مکمل است. حاتمی در ادامه با تاکید براین که واردات در منطقه تنها برای مواد اولیه است، تاکید کرد: مناطق اروند، ارس و انزلی از تجارت چمدانی منع شده‌اند و کالاهای وارداتی یا مواد اولیه صنایع است و یا سهمیه‌ای است که جهت اخذ درآمد تعیین کرده است. او با بیان اینکه کم‌تر از نیم درصد واردات کشور از منطقه ارس صورت می‌گیرد گفت: ‌عمده صادرات منطقه مربوط به مشتقات نفتی به‌خصوص قیر است، به طوری که در سال گذشته 81 میلیون دلار قیر از منطقه به کشورهای گرجستان، ارمنستان، آذربایجان، افغانستان و کنیا صادر شده است، البته امسال رکورد صادرات قیر در منطقه افزایش یافت و پیش‌بینی می‌شود حداقل این رقم به صد میلیون دلار برسد. وی هم‌چنین صادرات بنزین، گازوئیل و روغن را از دیگر فعالیت‌های تجاری این منطقه خواند و گفت: ‌ صادرات بنزین از منطقه با قیمت آزاد حدود 1. 5 ماه است که آغاز شده و هنوز آمار دقیقی از آن در دست نیست. او حجم صادرات حاصل از تولید در پنج ماه اول سال جاری را معادل 14 میلیون و 148 هزار و 270 دلار اعلام و خاطر نشان کرد: این رقم در پنج ماهه اول سال گذشته 9 میلیون و 781 هزار و 299 دلار بوده است. وی با بیان این که واردات منطقه با کاهش 17 درصدی نسبت به سال گذشته مواجه است گفت: ‌ در پنج ماه اول امسال 97 میلیون و 980 هزار و 200 دلار واردات در منطقه انجام شده است. *معرفی سازمان منطقه آزاد تجاری - صنعتی ارس* منطقه آزاد ارس به منظور تسریع در انجام امور زیربنایی، عمرانی و آبادانی، رشد و توسعه اقتصادی سرمایه‌گذاری و افزایش درآمد عمومی ایجاد اشتغال سالم و مولد، تنظیم بازار کار و کالا، حضور فعال در بازارهای جهانی و منطقه‌ای تولید و صادرات کالاهای صنعتی وتبدیلی و ارائه خدمات در تاریخ 2/6/1382 به تصویب مجلس شورای اسلامی رسید و در اواخر شهریورماه 83 به تصویب اساس‌نامه منطقه آزاد تجاری، صنعتی ارس رسما آغاز بکار کرد. این سازمان و شرکت‌های وابسته به آن از شمول قوانین عمومی دولت مستثنی بوده و منحصرا براساس قانون چگونگی اداره مناطق آزاد تجاری صنعتی جمهوری اسلامی ایران و اساس‌نامه مربوطه اداره می‌شود، در موارد پیش‌بینی نشده در قانون و اساس‌نامه‌های مرتبط، اداره امور منطقه آزاد تابع قانون تجارت است. منطقه آزاد ارس به عنوان بزرگ‌ترین منطقه آزاد کشور با وسعتی بیش از 51 هزار هکتار در نقطه صفر مرزی و نزدیک جمهوری‌های ارمنستان، آذربایجان و جمهوری خودمختار نخجوان واقع شده است. خاصیت ذاتی سرمایه بویژه سرمایه بخش خصوصی اطمینان یافتن از بازگشت آن سوددهی سرمایه‌گذاری است و این جز با انجام مطالعات دقیق و علمی و کارشناسی میسر نخواهد شد. سازمان منطقه آزاد ارس با علم به این موضوع در سه سال گذشته اقدام به انجام مطالعات راهبردی در این زمینه کرده است، خروجی این مطالعات تعیین و روشن کردن فرصت‌های سرمایه‌گذاری در سپهر جهانی و منطقه‌ای است. براساس یافته‌های این مطالعات که بخش عمده‌ای از مزیت‌های و ماموریت‌های بالقوه و بالفعل منطقه آزاد ارس را مشخص و تعریف می‌کند، طرح جامع منطقه تهیه و در ‌آن متناسب با پتانسیل‌های سرمایه‌گذاری منطقه، سایت‌ها و زون‌های متعددی طراحی و جانمایی شده است. از این رو سازما‌ن‌ منطقه آزاد ارس به تدریج و با اولویت‌بندی نسبت به تعریف و احیانا انجام فازهای مطالعاتی برخی پروژه‌های سرمایه‌گذاری اقدام کرده است. *محدوده منطقه آزاد ارس* منطقه آزاد ارس در چهار محدوده از شهرستان‌های جلفا و کلیبر واقع شده است که محدوده جلفا: ‌ بخشی از شهرستان جلفا شامل شهر جلفا و گمرک نوردوز است و محدوده کلیبر: بخشی از شهرستان کلیبر شامل قلی بیگ لو و خداآفرین است. منطقه آزاد ارسال همچون نگینی زیبا در طبیعت بکر شمال غرب ایران آکنده از جذابیت‌های تاریخی و طبیعی همچون کوه‌های سبلان، جنگل‌های ارسباران، جنگل‌های آینالو، آبشار آسیاب، پل‌های خدا‌آفرین و کلیسای سنت استپاوس می‌درخشد، پوشش گیاهی ساحل رود ارس نسبتا متنوع است که شامل نیزار، بوته‌زار و در برخی مناطق پوشش درختچه‌های گز است. *موقعیت جغرافیایی * مساحت محدوده منطقه، ‌51 هزار هکتار و در ناحیه نیمه خشک و نیمه سرد شمال غرب ایران (استان آذربایجان شرقی) واقع شده است. میانگین دما ‌15 درجه سانتیگرا و بارش سالیانه: ‌225-400 میلی‌لیتر و در روزهای سرد‌ حدود 50 روز است؛ متوسط ساعات آفتابی، سالیانه ‌2610 ساعت و جهت باد غالب، شمال شرق و شرق و شدیدترین باد غالب در ماه اسفند (30 متر در ثانیه) و در صد باد غالب 14. 9 درصد است. *موقعیت ژئواستراتژیک* همسایگی با بازار 300 میلیونی کشورهای cis، قرارگیری در کریدورهای بین‌المللی حمل و نقل و مسیر جاده ابریشم، نزدیکی به بازار ترکیه به عنوان دروازه اروپا، قابلیت ایجاد ارتباط جاده‌ای و ریلی بین کشورهای شمالی ایران با حوزه خلیج فارس در کوتاه‌ترین مسیر، وجود رودخانه ارس به عنوان عامل پیونددهنده طبیعی. *موقعیت ژئواکونومیک* وجود پتانسیل‌های اکوتوریسم فرهنگی، وجود منابع غنی معدنی در جوار منطقه، وجود آب کافی با توجه به قرارگیری درکنار رود ارس. *زیر ساخت* شبکه ریلی: خط آن جلفا - تبریز اولین (100 سال قبل) و تنها خط آهن برقی ایران است که منطقه آزاد ارس را از شمال به آسیای میانه، قفقاز، روسیه، دریای سیاه، ترکیه و اروپا از جنوب به خلیج فارس و دریای عمان و از شرق به کشورهای cis متصل می‌کند. شبکه جاده‌ای: محور جلفا - تبریز ارتباط مبادی ورود و خروج شهرستان را از طریق جلفا - نودوز و خداآفرین با جمهوری خود مختار نخجوان و کشورهای ارمنستان و آذربایجان برقرار می‌کند. محور مرزی از بازرگان تا بیله سوار ارتباط اروپا با کشورهای cis برقرار می‌کند. شبکه هوایی: فاصله از فرودگاه تبریز 120 کیلومتر و از فرودگاه نخجوان 35 کیلومتر و فرودگاه ارس نیز در حال احداث در داخل محدوده منطقه آزاد ارس است. انرژی: در حال حاضر حامل‌های انرژی شامل نفت و گاز در منطقه به اندازه کافی وجود دارد و مراحل احداث نیروگاه 500 مگاواتی توسط بخش خصوصی در حال اجرا است، این نیروگاه تامین‌کننده نیازهای عمده سرمایه‌گذاری در منطقه خواهد بود. مخابرات: در منطقه زیرساخت‌های مخابراتی و امکانات ارتباطی کاملا راه‌اندازی شده و انشعابات لازم براساس نیازهای موجود فراهم شده و آماده واگذاری برای متقاضیان است از جمله: برنامه‌ریزی برای احداث مرکز داده اینترنتی (idc) منطقه، حمایت از سرمایه‌گذاری‌های بخش خصوصی در حوزه‌های sap، pap و pstn اختصاصی منطقه با توجه به عدم محدویت‌های قانونی سرزمین اصلی. استقرار و گسترش ict در منطقه با توجه به برتری نسبی منطقه آزاد ارس در دسترسی به زیرساخت‌های ارتباطات ملی و قرارگیری منطقه در مسیر شبکه بین‌المللی فیبر نوری شرقی - غربی از چین تا اروپا. برنامه‌ریزی برای تبدیل منطقه به پایلوت پروژه‌های ملی ict در راستای تحقق منطقه الکترونیکی. هفته گذشته در همین روز، رییس‌جمهور کشورمان از آغاز اجرای بخش اصلی قانون هدفمند کردن یارانه‌ها خبر داد. به گزارش خبرنگار اقتصادی خبرگزاری دانشجویان ایران (ایسنا) هفته گذشته مرحله اصلی اجرای قانون هدفمند کردن یارانه‌ها که در واقع اصلاح قیمت‌هاست و عملیاتی شدن آن سال‌ها در کشور مورد نظر بوده ‌است، آغاز شد. بر این اساس بخشی از یارانه پرداختی دولت به حوزه مصرف، این بار به صورت هدفمند میان کتقاضیان دریافت یارانه توزیع شد تا از این پس هر که مصرف بیشتری دارد، یارانه بیشتری نگیرد. رییس جمهور در آخرین اظهارات خود درباره وضعیت نابسامان توزیع یارانه و مصرف انرژی در کشور بپیش از اجرای طرح گفت: یکی از بخش‌ها که یارانه زیادی را به خود اختصاص داده، بخش انرژی است. متاسفانه امروز انرژی به درستی استفاده نمی‌شود و آثار آن در اقتصاد، سازنده نیست. امروز نزدیک به 6. 5 میلیون بشکه نفت و گاز در کشور تولید می‌شود. از این میزان دو میلیون و 300 هزار بشکه صادر و چهار میلیون و 200 بشکه در داخل مصرف می‌شود. امروز نفت بشکه‌ای 85 دلار است که اگر آن را در چهار میلیون و 200 هزار بشکه در سال ضرب کنیم مبلغی بیش از 120 هزار میلیارد تومان می‌شود که حدود چهار برابر متوسط مصرف در دنیاست. این در حالی است که ما بیش از چهار برابر متوسط دنیا رفاه نداریم، بلکه رفاه ما معادل متوسط دنیاست. ما می‌گوییم این مبلغ باید در خدمت رفاه مردم باشد. *تغییر قیمت بنزین و گازوییل* همزمان با اجرای این قانون، بنزین معمول سهمیه‌یی (60 لیتر در ماه) به قیمت هر لیتر 4000 ریال و بنزین معمولی غیرسهمیه‌یی به قیمت هر لیتر 7000 ریال و گازخودرو (cng) هر مترمکعب به قیمت 3000 ریال تعیین شد. همچنین سوخت کلیه خودروهای گازوییل‌سوز با توجه به نوع و کاربری سهمیه‌بندی شده و گازوییل سهمیه‌یی خودروهای گازوییل‌سوز به قیمت هر لیتر 1500ریال و گازوییل غیرسهمیه‌یی به قیمت هر لیتر 3500 ریال تعیین شد. *واریز یارانه نان* در همین رابطه یارانه نان معادل 80 هزار ریال سرانه هر فرد برای دوماه به حساب بانکی سرپرستان خانوار واریز شد. *حساب‌های تایید نشده* از سوی دیگر یارانه نقدی افرادی که پیش از این شماره حسابشان تایید نشده بود و اقدام به اصلاح شماره حساب کرده بودند، واریز شد. به گفته وزیر رفاه و تامین اجتماعی، پس از واریز این مبالغ، دیگر هیچ متقاضی نمی‌ماند که یارانه نقدی دریافت نکرده باشد. همچنین در خصوص افرادی که تمایل دارند یارانه نقدی دریافت کنند، اما نام نویسی نکرده‌اند، قرار شد ‌سال آینده زمانی برای نام نویسی از این افراد اعلام شود، اما یارانه‌های پرداختی در سال 89 به آنها تعلق نخواهد گرفت. *سهمیه و قیمت‌های جدید نفت و نفت‌گاز* نفت گاز بخش کشاورزی با قیمت نفت گاز سهمیه ای معادل هر لیتر 1500 ریال، نفت گاز بخش صنعت با قیمت نفت گاز سهمیه‌ای معادل هر لیتر 1500 ریال، نفت کوره هر لیتر 2000ریال، گاز مایع هر لیتر 1000ریال معادل هر کیلو 1800ریال (‌توزیع با کالابرگ) بدون هزینه توزیع، نفت سفید هر لیتر 1000ریال (‌توزیع با کالابرگ) و قیمت بنزین سوپر سهمیه‌ای معادل هر لیتر5000ریال و بنزین سوپر غیرسهمیه‌ای معادل هر لیتر 8000ریال تعیین شد. *تغییر قیمت برق* معاون وزیر نیرو با اعلام جزئیات قیمت برق پس از هدفمند یارانه‌ها تاکید کرد: همانند وعده قبلی قیمت برق مشترکانی که در حد الگو مصرف کنند، بیش از چهار هزار تومان افزایش نخواهد یافت. محمد بهزاد در گفت‌وگو با ایسنا با بیان این‌که هم اکنون الگوی مصرف برق مشترکان شبکه برق خانگی 200 کیلو وات ساعت در هر ماه است، افزود: قیمت برق مصرفی به صورت پلکانی محاسبه خواهد شد و برای این منظور هفت پله مصرف جداگانه تعریف شده است. وی گفت: ‌ بر این اساس آن دسته از مشترکانی که متوسط انرژی مصرفی آن‌ها تا 100 کیلووات ساعت در ماه است، به ازای هر کیلووات ساعت 270 ریال و مازاد بر 100 کیلووات ساعت در ماه تا 200 کیلو وات ساعت باید 320 ریال بپردازند. بهزاد در توضیح پلکان‌های تعریف شده برای مصرف برق گفت: پله اول از صفر تا 100 کیلووات ساعت با قیمت 270 ریال، پله دوم از 100 تا 200 کیلووات ساعت با قیمت 320 ریال، پله سوم از 200 تا 300 کیلووات ساعت با قیمت 720 ریال، پله چهارم از 300 تا 400 کیلووات ساعت با قیمت هزار و 300 ریال، پله پنجم از 400 تا 500 کیلووات با قیمت هزار و 500 ریال، پله ششم از 500 تا 600 کیلووات ساعت با قیمت هزار و 900 ریال و پله هفتم که مازاد بر 600 کیلووات در ساعت تعیین شده، با قیمت دو هزار و صد ریال محاسبه می‌شود. *تغییر قیمت گاز* با اجرای قانون هدفمندی یارانه‌ها، جزئیات قیمت گاز نیز اعلام شد. به گزارش ایسنا، به‌منظور محاسبه قیمت گاز طبیعی در چند سال گذشته مشترکان گاز به 10 دهک تقشیم شدند. معیار این دهک‌بندی میزان مصرف مشترکان برمبنای تقسیم‌بندی‌های آب و هوایی است. در این زمینه دهک‌های اول و دوم با کمترین میزان مصرف، بیشترین یارانه را دراختیار می‌گیرند. سپس دهک‌های سوم تا هفتم که مصرف بیشتری داشته و از یارانه کمتری برخوردارند و درنهایت سه دهک آخر هستند که بیشترین مقدار گاز را مصرف می‌کنند. هرکدام از سه دهک آخر به پله‌های مختلفی تقسیم‌بندی شده‌اند که به نسبت مصرف بیشتر آن‌ها نسبت به الگو، جریمه به آن‌ها تعلق می‌گیرد. تاکنون قیمت گاز خانگی از حدود 13 تومان به ازای هر متر مکعب در دهک‌های اول و دوم آغاز می‌شد. قیمت هر متر مکعب گاز تحویلی به بخش عمومی و تاسیسات دولتی نیز 69 تومان، بخش صنعتی 15. 8 تومان و نیروگاه‌ها 4. 9 تومان محاسبه می‌شد که با تغییرات انجام شده در قیمت گاز، با اجرایی‌شدن قانون هدفمندی یارانه‌ها متوسط قیمت گاز به 70 تومان افزایش یافته است. به این ترتیب برای پنج ماه سرد سال (آبان تا اسفند) کف قیمت گاز خانگی 30 تومان و سقف آن 350 تومان، گاز نیروگاهی 80 تومان و صنعتی 70 تومان، گاز مراکز دولتی و تجاری 100 تومان، گاز بخش‌های کشاورزی و دامپروری 60 تومان و سایر مصارف 60 تومان تعیین شده است. *تغییر قیمت آب* با ابلاغ قیمت‌های جدید آب از سوی دولت، متوسط قیمت آب شهری برای بخش خانگی 250 تومان اعلام شد. به گزارش ایسنا، در بخشنامه دولت که از سوی معاون اول رییس جمهور ابلاغ شده است، جزئیات اصلاح تعرفه‌های آب شهری و روستایی در مرحله نخست اجرای قانون هدفمندسازی یارانه‌ها و تعیین قیمت‌ها به صورت پلکانی و ترجیحی مشخص شده و بر این اساس، متوسط قیمت جدید آب شهری در بخش خانگی 250 تومان و آب روستایی معادل 100 تومان تعیین شده است. همچنین جزئیات پله‌های تعریف شده برای مصرف آب شهری در بخش خانگی به گونه ای است که به ازای مصرف تا 5 متر مکعب قیمت آب معادل 107 تومان؛ 5 تا 10 متر مکعب 130 تومان؛ 10 تا 15 متر مکعب 142 تومان؛ 15 تا 20 متر مکعب 165 تومان؛ 20 تا 25 متر مکعب 192 تومان؛ 25 تا 30 متر مکعب 232 تومان؛ 30 تا 35 متر مکعب 294 تومان؛ 35 تا 40 متر مکعب 368 تومان؛ 40 تا 50 متر مکعب 470 تومان و برای بالاتر از 50 متر مکعب نیز معادل 850 تومان از مشترکان بخش خانگی شهرها دریافت خواهد شد. همچنین براین اساس، تعرفه جدید آب در بخش صنعت 400 تومان، بخش تجاری 692 تومان و بخش عمومی و اداری 540 تومان تعیین شده است. از سوی دیگر، قیمت آب بخش‌های آموزشی و اماکن مذهبی معادل 200 تومان، آزاد و بنایی 750 تومان و سایر مصارف معادل 100 تومان در هر متر مکعب تعیین شده است. *تغییر قیمت نان* پس از اجرای مرحله اصلاح قیمت‌ها، قیمت نان در کشور به صورت منطقه‌ای تعیین شد. بر این اساس، استاندار تهران قیمت‌های انواع نان مصوب این استان را بدین شرح اعلام کرد: هر قرص نان سنگک با چانه 700 گرمی به قیمت 400 تومان، هر قرص نان بربری با چانه 600 گرمی به قیمت 300 تومان، هر قرص نان تافتون سنتی و خراسانی با چانه 300 گرمی به قیمت 200 تومان و هر قرص نان لواش و تافتون گردان با چانه 170 گرمی به قیمت 100 تومان. با اعلام قیمت‌های جدید نان، واحدهایی که پیش از این نان را با آردهای غیر یارانه‌ای پخت می‌کردند محصول خود را ارزان‌تر از قبل از اجرای هدفمندسازی یارانه‌ها عرضه می‌کنند. به گزارش خبرنگار ایسنا، مشاهدات در سطح شهر تهران نشان می‌دهد نانوایی‌هایی که پیش از اجرای هدفمندکردن یارانه ها آرد را با قیمت 390 تا 420 تومان می‌خریدند محصول خود را اگر بربری بود با قیمت بیش از 400 تومان و اگر سنگک بود حداقل با 500 تومان عرضه می‌کردند این روزها با کاهش قیمت آرد به 290 تومان قیمت محصول خود را کاهش داده‌اند. *جمع یارانه واریزی* دولت در اولین مرحله از پرداخت نقدی یارانه‌ها، بیش از پنج هزار میلیارد تومان به حساب سرپرستان خانوار واریز کرده‌است. به گزارش ایسنا اگر بر اساس گفته وزیر اقتصاد یارانه نقدی برای 60 میلیون نفر واریز شده باشد، با جمع 81 هزار تومان واریزی در مرحله اول و هشت هزار تومان واریزی در مرحله دوم به عنوان یارانه نان، مجموع این رقم هم اکنون به حدود پنج هزار و 340 میلیارد تومان رسیده‌ است. این در حالی است که به گفته سخنگوی طرح تحولات اقتصادی، این میزان یارانه بار دیگر پیش از پایان سال جاری به حساب سرپرستان خانوار واریز خواهد شد. با این وجود می‌توان حدس زد که دولت تا پایان سال حدود 10 هزار و 680 میلیارد تومان از اعتبار 12 هزار میلیارد تومان یارانه‌های نقدی سهم مردم را به حساب آنها واریز خواهد کرد. به گفته رییس سازمان هدفمندسازی یارانه‌ها، قرار است در مرحله دوم که اواخر بهمن ماه است، سهم طبقات محروم و خانوارهای تحت پوشش نهادهای حمایتی از یارانه‌های نقدی بیشتر از مرحله اول باشد. همچنین به گفته رییس جمهور، میزان یارانه‌های نقدی می‌تواند دست کم دو برابر شود، اما بر اساس اظهارات وزیر اقتصاد، این موضوع در سال جاری اتفاق نمی‌افتد. *کالاهایی که گران نمی‌شوند* طبق تفاهم‌نامه وزارت بازرگانی با اتحادیه‌های 11 گروه کالایی قرار است که قیمت این اقلام تا پایان سال افزایش نیابند. به گزارش ایسنا، این 11 گروه کالایی شامل محصولات لبنی، ماکارونی، روغن نباتی، قند و شکر، پودر شوینده، جوجه یک‌روزه، تایر، عایق رطوبتی، رنگ و رزین، چوب و صنایع نساجی است. بر این اساس وزیر بازرگانی پیش از این با اشاره به تفاهم‌نامه‌های مشترک با برخی انجمن‌های تولیدی خبر داده بود که بخش خصوصی در توافقات مختلف خود با وزارت بازرگانی این قول را داده که تا پایان سال قیمت‌ها را ثابت نگه دارد و در این توافقات بر ثبات قیمت‌ها تا پایان سال تاکید شده است. *کاهش برخی قیمت‌ها* در اولین روز اجرای قانون هدفمندسازی یارانه‌ها قیمت برنج، ماکارونی و رب گوجه فرنگی کاهش یافت. به گزارش ایسنا رییس اتحادیه کشوری بنکداران مواد غذایی ایران، با اعلام این خبر گفت: اجرای مرحله نخست اصلاح قیمت‌ها موجب کاهش 90 تومانی برنج در هر کیلوگرم، 200 تومانی رب گوجه فرنگی در هر قوطی و 50 تومانی ماکارونی در هر بسته شده است. *کاهش مصرف گاز خانگی* مدیرعامل شرکت ملی گاز ایران، در گفت‌وگو با ایسنا درخصوص تاثیرات اجرای کامل قنون هدفمندی یارانه‌ها با اشاره به بهینه‌شدن مصرف گاز در بخش خانگی توضیح داد: تاکنون به‌طور معمول مصرف گاز خانگی کشور در ماه‌های سرد سال با افزایش حدود پنج برابری نسبت به ماه‌های گرم سال به بیش ‌از 350 میلیون متر مکعب در روز می‌رسیده است. جواد اوجی افزود: انتظار می‌رود با اجرای قانون هدفمندی یارانه‌ها، مصرف گاز بخش خانگی بین 20 تا 25 درصد کاهش پیدا کند. *کاهش قیمت وام مسکن* قیمت وام مسکن در بازار خرید و فروش این وام، پس از اجرای قانون هدفمندسازی یارانه‌ها نه تنها با افزایش روبرو نشده است بلکه نسبت به اوایل آذر ماه گذشته اندکی کاهش داشته است. به گزارش خبرنگار ایسنا، وام 18 میلیونی خرید مسکن که طرفداران بیشتری دارد، این روزها در بازار در صورت عدم ارائه گواهی ضمانت توسط فروشنده از دو میلیون و 50 هزار تومان تا دو میلیون و 250 هزار تومان به فروش می‌رسد. این در حالی است که اگر فروشنده اقدام به تهیه گواهی ضمانت کند، وام با قیمتی حدود دو میلیون و 350 تا دو میلیون و 500 هزار تومان به فروش می‌رسد. گفتنی است، هزینه قطعی رهنی در دفتر اسناد رسمی حدود 400 هزار تومان اعلام شده است که به قیمت وام افزوده می‌شود. *کاهش ‌22 درصدی قیمت آرد صنفی و صنعتی* اگر مشکلی پیش نیاید، از هفته آینده قیمت آرد برای مصارف صنفی و صنعتی حدود 22 درصد کاهش می‌یابد. محمدرضا مرتضوی - دبیر انجمن صنفی کارخانه‌های آردسازی ایران ـ در گفت‌وگو با ایسنا افزود: در صورتی که دولت به قول خود در تامین گندم 250 تومانی عمل کند، قیمت آرد صنفی و صنعتی از هفته آینده حدود 22 درصد کاهش می‌یابد. وی افزود: در گذشته به ازای هر نفر سهمیه‌ای معادل 12 کیلوگرم و با قیمت هر کیلو 300 تومان به نانوایی‌ها یارانه پرداخت می‌شد که اگر این دو رقم را در هم ضرب کنیم، همان حدود چهار هزار تومانی می‌شود که هم‌اکنون به صورت مستقیم به مردم پرداخت می‌شود. *وضعیت قبض های جدید آب* با هدفمند شدن یارانه‌ها، قبض آب 85 درصد جمعیت شهری کمتر از سه هزار تومان افزایش خواهد یافت و همچنین حدود 82 درصد جمعیت روستایی تغییر نرخی در حدود دو هزار تومان در هرماه را تجربه خواهند کرد. به گزارش ایسنا، محمدرضا عطارزاده - معاون وزیر نیرو در امور آب و آبفا ـ تاکید کرد: درصورتی که شهروندان در مصرف آب اسراف نکنند، با اجرای مرحله نخست قانون هدفمندی یارانه ها و اصلاح قیمت‌ها، هزینه مصرف آب هر شهروند ایرانی در ماه فقط هشت هزار ریال افزایش می‌یابد. وی با بیان این‌که با توجه به مبلغ یارانه‌هایی که در هر ماه و برای هر نفر پرداخت می‌شود، شهروندان می‌توانند با رعایت مصرف هزینه های خود را مدیریت کنند، تاکید کرد: با اصلاح قیمت آب، 85 درصد از مشترکان در شهرها افزایش قیمتی تا سقف 30 هزار ریال خواهند داشت. البته باید شهروندان و روستاییان مدیریت مصرف مناسبی را در آب شرب خود لحاظ کنند. *کاهش ‌15درصدی مصرف گازوییل* با اجرای قانون هدفمند کردن یارانه‌ها، 15 درصد در مصرف گازوئیل صرفه‌جویی می‌شود؛ ضمن این‌که از واردات این فراورده نیز بی‌نیاز می‌شویم. علیرضا ضیغمی - مدیرعامل شرکت ملی پالایش‌وپخش فرآورده‌های نفتی ـ گفت: واردات گازوئیل ما در سراسر سال فقط در فصل زمستان آن هم به میزان سه میلیون لیتر در روز است. او با اشاره به این‌که پیش از سهمیه‌بندی، میزان قاچاق فرآورده‌های نفتی بالا بود، اما با شروع سهمیه‌بندی بنزین، قاچاق این فرآورده کاهش یافته است، گفت: قبل از اجرای قانون هدفمندکردن یارانه‌ها، قاچاق سوخت بیشتر مربوط به گازوئیل به دلیل قیمت پایین آن بود که با اجرای این قانون، قاچاق این فراورده نیز کاهش خواهد یافت. *‌50میلیون متر مکعب صرفه‌جویی گاز در یک‌سال آینده* با اجرای قانون هدفمندی یارانه‌ها انتظار این است در سال اول بین پنج تا 10 درصد از مصرف گاز در بخش‌های مختلف خانگی، تجاری نیروگاه‌ها وصنایع کاهش پیدا کند. مجتبی شیخ‌بهایی ـ مدیر گازرسانی شرکت ملی گاز ایران ـ اظهار کرد: هم‌اکنون روزانه بیش‌ از 500 میلیون متر مکعب گاز در کشور مصرف می‌شود که اگر کاهش 10 درصدی مصرف تا یک سال آینده محقق شود، مصرف گاز به میزان 50 میلیون متر مکعب در روز کاهش پیدا خواهد کرد. وی با تاکید براین که با احتساب صادرات گاز به قیمت 300 تومان به ازای هر متر مکعب، درآمد بسیاری به دست خواهد آمد، خاطرنشان کرد: با اجرای این قانون همچنین زیرساخت‌های کشور تقویت شده، درآمد افزایش یافته و امکان صادرات محقق می‌شود. *دائمی شدن سامانه ثبت اطلاعات خانوار* رییس مرکز آمار ایران جدیدترین اخبار از اصلاح اطلاعات اقتصادی خانوارها را تشریح کرد. به گزارش ایسنا عادل آذر در جمع خبرنگاران گفت: هم‌اکنون دو سامانه برای موضوع یارانه‌ها یکی به نشانی www. yaraneh. amra. org. ir که به جمع‌آوری و یا اصلاح اطلاعات اقتصادی خانوار می‌پردازد و دیگری سامانه refahi. ir که متولی آن سازمان هدفمندی یارانه‌هاست، فعال است که اگر این سامانه بازشود مردم می‌توانند افتتاح حساب جدید داشته باشند و یا اطلاعات خانوار خود را از ازدواج، طلاق و موارد دیگر ارائه کنند. وی درباره آخرین اخبار از اصلاح اطلاعات اقتصادی خانوارها و خانواده‌های جا مانده از طرح هدفمندی یارانه‌ها گفت: تعداد مراجعات از ابتدای آذرماه سال جاری و از زمانی که سامانه اطلاعات اقتصادی خانوارها باز شد، نشان می‌دهد که بیش از 97 درصد از مردم مشکلی در این سامانه ندارند و هم اکنون تغییرات مربوط به موالید، فوت، ازدواج و طلاق در این سامانه صورت می‌گیرد. آذر با بیان اینکه ماهیانه به صورت متوسط حدود 36 هزار نفر فوتی در کشور داریم، گفت: به دلیل اینکه از ابتدای مهرماه سال جاری این سامانه بسته شده بود و اجازه اصلاح اطلاعات اقتصادی خانوار داده نمی‌شد، هم اکنون اطلاعات قبلی افراد در دست بررسی است ولی با باز شدن آن مردم می‌توانند مراجعه داشته باشند و اطلاعات جدیدی را که مد نظر آنها است، وارد کنند. رییس مرکز آمار ایران متذکر شد: فراخوان اولیه برای مراجعه مردم در این سامانه تا 15 دی ماه سال جاری بود و هم اکنون به این جمع‌بندی رسیدیم که سامانه به صورت دائمی فعال باشد تا افراد بتوانند تغییرات خانوار خود را در سامانه وارد کنند. 
 ×× رابطه جبهه‌ ملی و نهضت آزادی چگونه بود و نهضت آزادی در میان مذهبیون چه جایگاهی داشت؟ ++ نهضت آزادی وقتی درخواست عضویت در جبهه‌ ملی را کرد، جبهه‌ ملی‌ها قبول نکردند و گفتند که “شما حزب ایدئولوژیک هستید و جبهه‌ ملی جای احزاب مذهبی نیست و هر کس که لاییک باشد می‌تواند در جبهه باشد “و نهضت آزادی هم اعلام کرد که هم ملی و مصدقی است و هم مذهبی و مسلمان، ‌البته چند تن از نهضت آزادی‌ها را به عنوان عضو قبول کردند که بازرگان، یدالله سحابی و مرحوم آقای طالقانی از آن جمله بودند. نهضت آزادی وقتی تشکیل شد، مذهبی‌ها در ابتدا تصور کردند که آنها حزبی اسلامی هستند، چون چهره‌ آقای بازرگان به عنوان استاد دانشگاه، مذهبی طرفدار اسلام و نواندیش بود. ولی وقتی اساسنامه و مرامنامه آنها منتشر شد و معلوم شد که نهضت آزادی حزبی که اول اسلامی و بعد حزب باشد نیست؛ در اساسنامه نوشته است که کشورهای جهانی سوم را بدهیم سازمان ملل اداره کند و این را در کتابش هم چاپ کرد. با تشکیل نهضت آزادی این تیپ‌ها دور آنها جمع شدند و نهضت آزادی یک حزب به اصطلاح خودشان ملی مذهبی شد، اما این در حال شکل‌گیری بود که با آغاز نهضت امام (ره) شکست خورد. چون (امام خمینی) آمد و برتر را آورد، امام آمد به صحنه و حرکت اسلامی را شروع کرد و البته اینها (نهضت آزادی)، ‌ مراجع را قبول نداشتند، مخصوصا آقای بازرگان که معتقد به تقلید نبود و کاری به امام (ره) نداشت، ارتباطش با آقای شریعتمداری بود، چون ترک بود با آقای شریعتمداری ارتباط همشهری‌گری داشت. چون امام (ره) به این‌ها اعتماد نداشت، ‌ وقتی ما در سال 42 موتلفه را به دستور امام (ره) راه انداختیم، نهضتی‌ها آمدند و گفتند با شما در ائتلاف باشیم، به امام (ره) عرض کردیم، امام (ره) فرمود شما با این‌ها ائتلاف نکنید، اینها راه خود را می‌روند و بگذارید راه خود را بروند و من که به حوزه‌های نهضت آزادی می‌رفتم دیگر نرفتم، مسوول حوزه‌ نهضت آزادیی که من آنجا می‌رفتم، خیلی اصرار کرد. گفتم من با صحبت و دید امام (ره) که دیدش را نافذ می‌دانم، احساس می‌کنم در کفش اینها (نهضت آزادی) یک ریگی است، راه طولانی است و من هم حوصله‌ ندارم پایم را در کفش ریگ‌دار بکنم. ×× جمعیت موتلفه اسلامی چگونه تشکیل شد؟ ++ وقتی امام (ره) ‌ حرکت گسترده‌ خود را شروع کرد، تیپ‌های ما دور امام (ره) جمع شدند و آن عظمت مردمی بودن این انقلاب پدید آمد، امام‌ (ره) یک روز افرادی مثل تیپ ما را که با ایشان کار می‌کردند در قم دعوت کردند و گفتند شما که برای خدا کار می‌کنید چرا با هم نباشید؛ دوستان گفتند، ما همدیگر را می‌شناسیم، کار هم می‌کنیم، ولی تشکیلات نیاز به اطمینان بیشتری دارد. امام (ره) فرمودند که من در مورد همه‌ شما‌ها تحقیق کردم و اگر به من اعتماد دارید، شما با هم کار کنید. از همان جا تشکیلات موتلفه پدید آمد. موتلفه تنها تشکیلاتی است که به دستور مستقیم امام (ره) راه‌اندازی شد و تنها تشکیلاتی است که شورای روحانیت را با تایید رهبری انقلاب برای خود گذاشت و قرار شد که شهید بهشتی، شهید مطهری، آیت‌الله انواری و مرحوم شیخ حسن مولایی هر آنچه را که مغایر با شرع تشخیص دهند و در مواردی که نیاز به حجت شرعی است، اینها حجت شرعی بدهند. این تشکیلات به سرعت موقعیت یافت، حوزه‌های ده نفره در سراسر کشور تشکیل شد، یک تشکیلاتی که معتقد و مورد حمایت مراجع بودند، مراجع به مردم توصیه می‌کردند که با این تشکیلات همکاری کنند. این تشکیلات برای انجام وظیفه و نه برای قدرت، نه حکومت، بلکه واقعا برای کربلای حسینی بود. آقای عسگراولادی هم در سخنان خود به این مهم تاکید کرد و هر دو صراحتا گفتند که امام (ره) می‌خواهد که حرکت علیه نظام طاغوت را شروع کند و حکومت اسلامی در ایران ایجاد کند، راهی طولانی و پر از شکنجه، زندان، تبعید و کشته و معلول شدن وجود دارد، هر کس می‌تواند بنشیند، بعضی رفتند و عده‌ای هم ماندند. ×× آیا شما جمعیت موتلفه اسلامی را یک مدل موفق حزب اسلامی می‌دانید؟ ++ بله، حزبی که چهل سال سابقه داشت و تشکیلاتی داشت که در هر چهار دهه، موثر بود. این‌هایی که می‌گویند حزب در ایران تجربه‌ موفقی نیست، اشتباه می‌کنند. ×× احزاب دیگر را چگونه می‌بینید؟ ++ می‌بینیم که تشکل‌های مخفی در مشروطه، اعتدالیون و اجتماعیون، حزب اتحاد اسلامی، نهضت جنگل، همه و همه به سهم خود با استفاده از تشکیلات خود در ایران نقش دارند. بعد از رضاخان هم حزب توده، جدا از مثبت یا منفی بودن نقش موثری داشت، فراماسونرها هم همین‌طور، جبهه‌ ملی، نهضت ملی شدن صنعت نفت، هم این چنین بود. مجمع مسلمانان متحد آقای کاشانی، ‌فداییان اسلام همه و همه نقش داشتند و به اندازه خود موفق بودند. حزب زحمت‌کشان در ابعاد مختلف نقش داشت، گروه‌های سوسیالیست‌ و خداپرستان نخشب، نخشب مدتی عضو هیات نمایندگی ایران در آمریکا بود و همان جا ماند و مرد. ‌شخصی مثل او هنوز تتمه‌ افکارش در شریعتی و دیگران اثر گذاشته است. نهضت آزادی هم در همان حد محدود، چه در وجه مثبت مبارزه علیه شاه و چه در تخریب در بعد از انقلاب، نقش داشت. سازمان مجاهدین خلق که بعدها منافقین نام گرفتند، نقش مثبت و منفی داشتند. چریک‌های فدایی خلق، در صحنه مبارزه نقش داشتند. البته در تشکیل انقلاب اسلامی هیچ کدام نقش نداشتند، چون آن را قبول نداشتند، همین طور گروه پیمان که گروه محدود و کوچکی بود. ×× لطفا نقش جمعیت موتلفه در قبل و بعد از انقلاب را تشریح کنید. ++ موتلفه‌ اسلامی تشکیلات بسیار قوی و گسترده‌ای است که نقش دارد. چه در جریان سال‌های اول پیروزی انقلاب و چه در مقابله با کاپیتولاسیون، جریان 15 خرداد، فیضیه، راه‌پیمایی‌های عظیم مردمی، ‌چه در مقابله با رفراندوم، چه در رابطه با مسائل حصر امام (ره) و زندانی شدن و مسائل گوناگون و چه در رابطه با مسائل مربوط به آزادی امام (ره) در رابطه با پخش یک شبه‌ اعلامیه کاپیتولاسیون، چه در مجازات حسنعلی منصور و اجرای حکم الهی بر آن، نقش بسیار مهمی داشت. موتلفه در سال 56 و 57 نقش اصلی در اداره‌ جریانات به همراه جامعه‌ روحانیت مبارز و جامعه‌ اسلامی مدرسین و برخی عناصر جدید که پیوسته بودند، داشت. کمیته‌ استقبال امام (ره) را ببینید، همه از احزاب هستند و از هفت نفر عضو شورای مرکزی، شهید مطهری، شهید بهشتی، شهید مفتح هر سه از موتلفه و روحانیت مبارز هستند، بنده از این تیپ، شاه حسینی از جبهه‌ ملی است، توسلی و تهرانچی از نهضت آزادی هستند و صباغیان، می‌بینید که این‌ها از گروه‌ها تشکیل شده‌اند، کمیته‌ استقبال امام (ره) عناصر غیر تشکیلاتی نیستند، همه از عناصر تشکیلاتی هستند. بعد از پیروزی انقلاب هم حزب جمهوری اسلامی تشکیل می‌شود که نقش بسیار مهمی دارد. ×× ترکیب حزب جمهوری اسلامی چگونه بود و بدنه آن را چه گروههایی تشکیل می‌دادند؟ ++ البته از چند بخش آمدند، یکی جامعه‌ مدرسین، مانند ربانی املشی، دوم جامعه‌ روحانیت مبارز مانند شهید بهشتی، شهید باهنر، آقا (مقام معظم رهبری)، ناطق نوری و موحدی کرمانی، سوم موتلفه که بخش موثری بود و در آن حرفی نیست، من، ‌ عراقی، عسگراولادی و حائری‌زاده، شهید درخشان و گروه‌های دیگری که بعد اضافه شدند. ×× اساسا فلسفه تشکیل حزب جمهوری اسلامی چه بود؟ ++ سران حزب می‌خواستند که معتقدان به امام (ره)، زیرمجموعه‌ شورای روحانیتی مثل شهید بهشتی، مقام معظم رهبری، باهنر، هاشمی رفسنجانی و موسوی اردبیلی باشند و روحانیت هم جمع شود و این پراکندگی‌ها که به خاطر خفقان دوران قبل از انقلاب وجود داشت، از بین برود و همه در یک محیط دسته‌جمعی با هم در ساخت و نگهداری انقلاب کار کنند. حزب نقش بسیار عظیمی در این برهه از تاریخ انجام داد ولو که آن نقش تمام شد، تیپ‌هایی که بعدها جدا شدند و رفتند، افکارشان با اصول حزب نمی‌خواند. ×× ارتباط موتلفه و حزب جمهوری اسلامی به چه شکلی بود؟ ++ موتلفه که با نظر امام (ره) شکل گرفت، البته ما آن چند سال هم با نظر امام (ره) در حزب جمهوری اسلامی بودیم، مدت‌ها امام (ره) به شهید بهشتی فرمودند که شما شاکله‌ موتلفه را داشته باشید، لذا ما موتلفه را داشتیم ولی تشکیلاتی کار نمی‌کردیم، در درون حزب صادقانه برای حزب کار می‌کردیم. ×× از چه زمانی جمعیت موتلفه اسلامی مجددا فعالیت خود را آغاز کرد؟ ++ بعد از تعطیلی حزب از امام پرسیدیم که مملکت حزب لازم دارد، شما اجازه‌ می‌دهید که موتلفه را به صورت حزب فراگیر داشته باشیم؟ آقای سیداحمد آقا (به نقل از امام) فرمودند که من به برادران اعتماد دارم، هر طور که مصلحت دانستند، ‌ قبول دارم. این خیلی مهم است که یک تشکیلات که از سال 42 امام راه انداخته و بعد از حدود 25 سال یک انسان پرفضیلتی چون امام (ره) چنین بگوید. امام (ره) ‌ به کسی این چنین چک سفید امضا نمی‌داد، ‌ در عین حال نظر امام مطرح شد، دوستان گفتند که بنا به اعتقاداتی که داریم، بنا به تکلیف شرعی و با داشتن حجت شرعی و نظر مستقیم امام (ره) آمدیم و در حزب تجمع استعدادها و نیروها، امکانات و اموال افراد است. ولی گاهی انسان کارهایی را می‌کند که مدیون جمع می‌شود و ما باید در نظر خدا پاسخگو باشیم، لذا اگر امام صراحتا بفرمایند موافقم، ما تشکیلات را فعال می‌کنیم و اگر نه با این که امام بفرمایند شما مصلحت می‌دانید متشکریم ولی ما مصلحت جامعه‌ اسلامی را تحت رهبری ولی فقیه می‌دانیم. قرار شد آقای عسگراولادی خدمت امام (ره) برود و رفت و گفت: برادران نظرشان این است که با توجه به ضرورت جامعه و انقلاب اسلامی (اگر اجازه می‌دهید) دوباره موتلفه را فعال کنند. امام فرمودند که من به احمد گفتم که هر چه شما و برادران صلاح می‌دانید. عسگراولادی گفت که دوستان از این همه اعتماد تشکر کردند، اما می‌گویند که تکلیف شرعی را شما به صراحت بفرمایید، ‌ امام خیلی به دوستان موتلفه عنایت داشت و می‌فرمود که من همواره شما را دعا می‌کنم حتی در نماز شب و در هر جا که مظان استجابت دعا هستم، شما را دعا می‌کنم. عسگراولادی گفت من دو سوال می‌‌پرسم، شما با این که موتلفه به صورت حزب فعال و سراسری کار کند، مخالفتی ندارید؟ امام خندیدند و فرمودند: ‌ بله. عسگراولادی گفت: آیا با فعال شدن موتلفه به صورت یک حزب فراگیر موافقت دارید؟ امام خندیدند و فرمودند: بله. عسگراولادی گفت: خب حالا دیگر وظیفه‌مان شد که برویم و انجام وظیفه کنیم. بعد از رحلت امام (ره)، دوستان محضر مقام معظم رهبری که یک فقیه عادل هستند، رسیدند. ما همیشه سرباز ولایت بوده‌ایم و تشکیلاتمان برای خدا شکل گرفته و حجت شرعی می‌خواهد، حجت شرعی‌مان را هم ولی فقیه عادل می‌تواند بدهد. (به مقام معظم رهبری) گفتیم این (تایید فعالیت جمعیت موتلفه) نظر امام بود، حضرتعالی چه می‌فرمایید؟ ایشان گفتند که امام (ره) این اواخر که با تشکیلات دیگر خیلی سرسازگاری نداشت، به شما‌ها اعتقاد و اعتماد داشت و به شما اجازه صریح داد. من که به تشکیلات و تشکل خود اعتقاد دارم؛ و لذا “بله “همین طور عمل کنید منتها تشکیلاتتان بادکنکی نباشد، تشکیلات عمیق باشد و هر جا را که می‌توانید کار کنید، آنجا فعالیت کنید. ×× وضعیت جمعیت موتلفه اسلامی در حال حاضر چگونه است؟ ++ الان در سراسر کشور یک تشکیلات محکم و مردمی است. ما همین الان در 140 شهر دفتر داریم، بدون هیچ گونه رانت دولتی، بدون هیچ گونه سو استفاده مالی و بدون این که کسی بتواند جایی را پیدا کند که یکی از اعضای شورای مرکزی ما یا اعضای موثر و مسوولان موتلفه، اهل این تخلفات و خلاف‌ها باشد، و یک تشکیلات پاک، سالم و مورد اعتماد مردم، مراجع تقلید و رهبری انقلاب اسلامی، است. مخالفان ما هم به سوابق درخشان موتلفه اذعان دارند. موتلفه تنها حزبی است که در این سال‌ها توانسته کنگره‌اش را به صورت منظم تشکیل دهد. ×× به نظر شما معیارهای موفقیت یک حزب چیست؟ ++ این که حزب بتواند سالم و منطبق با مقتضیات و شرایط تحول در خود ایجاد کند. یعنی اگر یک روزی تشکیلاتمان مخفی و ده نفره بود، بعد گسترده شد، یک ویژگی دیگر می‌خواهد. بعد که انقلاب رشد کرد و رسیدیم به جایی که دیگر تظاهرات سیاسی و اعلامیه و این‌ها چندان موثر نبود، باید گروه مسلح داشته باشیم و جهاد مسلحانه کنارش پدید آید. بعد در تشکیلات‌ دیگر اگر لازم باشد با گروه دیگر همکاری کرد، و در صورت لزوم جدا شد، سال 57 ما با این که می‌توانستیم تشکیلات مسلحانه در همه جا داشتیم، ولی شما می‌بینید که ما هیچ کدام از این‌ها را نداریم. فقط مردمی عمل می‌کنیم، یعنی میلیونی در صحنه می‌ریزیم. یعنی شاید غیر از اعدام انقلابی حسنعلی منصور، که اجرای حکم الهی بود، موتلفه هیچ تروری در این قضایا انجام نداد. هیچ یک از انفجارها از سوی موتلفه نیست، موتلفه حرکت را به جلو آورده و سال 57 در خدمت امام (ره) و روحانیت و مراجع توانسته میلیون‌ میلیون انسان را به صحنه بریزد. ×× ارزیابی شما از عملکرد جمعیت موتلفه اسلامی بعد از انقلاب اسلامی چیست؟ ++ موتلفه وقتی به قدرت می‌رسد، این طور نیست که همه جا را خود بگیرد و افرادش را خود بچیند، وقتی به آنجا می‌رسد، به وظیفه عمل می‌کند. اگر رجایی که از موتلفه است به نخست وزیری می‌رسد، خیلی صریح می‌گوید که من کابینه‌ 36 میلیونی دارم. یعنی تشکیلاتی که به قدرت می‌رسد، باید بداند که نمی‌تواند حزبی عمل کند. اگر بخواهد مردم و حکومت اسلامی را در اختیار حزب خود قرار دهد، ابزار قرار دادن مردم برای حکومتی حزبی است. هر حزبی در ایران این کار را انجام داده، شکست خورده است‌. مثلا همین الان که جبهه‌ مشارکت این سلطه‌طلبی حزبی را کرده، کاملا شکست خورده است. از درون و بیرون هم شکست خورده است، اما هنوز مشخص نیست. البته من در کمیسیون احزاب به همه‌ اینها رای دادم و امضای من پای برگه‌ همه این‌ها هست. با همه هم همراهی کردم، اعتقادم هم همان اعتقاد شهید بهشتی است، که اگر در کشور حزب نباشد، باندها‌ می‌آیند، یعنی شخصیت‌ها جلوه می‌کنند، افراد دور شخصیت‌ها جمع می‌شوند. اما اگر حزب ایجاد شود، علنی است و افکار و مسائل و حرف‌هایشان را مطرح می‌کنند. به همین دلیل در کمیسیون احزاب هر کس درخواست حزب کرد، دادیم. حال من که به همه‌ احزاب معتقدم، اعتقاد دارم که اگر کسی آمد و رسید به حزب و مسوولیت پذیرفت، مانند این که فردا به موتلفه مسوولیت دادند و خواست کشور را اداره کند، نباید با موتلفه اداره کند، چون اداره کشور حق همه است، ایران برای ایرانیان شعار دادن و بعد هم هر کس که مسوول بگذارد، باید از 107 امضا کننده اولیه حزب مشارکت باشد. این چیزی است که مردم می‌گویند. بین آن شعار و این عمل کاملا تفاوت وجود دارد و این فریب مردم است. مردم از دشمن شجاع خوششان می‌آید و از دوست فریبکارشان بدشان می‌آید. شما به محض آن که بفهمید کسی کلاه سرتان گذاشته، آن قدر متنفر می‌شوید که حد ندارد. در حالی که اگر حزبی صادقانه رفتار کند، مردم به او توجه می‌کنند و به آن حزب علاقه‌مند می‌شوند، ممکن است در برهه‌ای از زمان با جو‌سازی‌ها به او رای ندهند که این چیز‌ها طبیعی است. یعنی شما نباید حساب کنید که این‌ها که امروز یا دیروز رای نیاورده‌اند، شکست خورده‌اند. مردم اگر ببینند که حزبی صادق است و در پی پر کردن جیب خود نیست و دنبال کسب قدرت نیست و می‌خواهد خدمت کند، به او اعتماد می‌کنند، حتی اگر حالا همه‌ جو استکبار علیه‌ آنها باشد. ما بخشی در موتلفه داریم که هر چه در داخل و خارج نسبت به ما بگویند، آن را جمع می‌کنیم. اینها خیلی چیز جالبی است، آنقدر ضدانقلاب علیه ما حرف می‌زند که حد ندارد. ما اگر آخر هفته‌ای بفهمیم علیه ما چیزی نگفته‌اند، استغفار می‌کنیم و می‌فهمیم که کاری نکرده‌ایم. علی‌رغم این‌ها و رقابت‌های غلط سیاسی داخلی که علیه ما کار می‌کنند و برخورد می‌کنند، موتلفه کار خود را می‌کند و این مهم است که در آینده می‌ماند. بنابراین حزب ناموفق حزبی است که در داخل مورد نظر مردم قرار نمی‌گیرد و علت آن هم رفتار و کردار است، حزب‌های موفق هم زیاد داشتیم، هر حزبی ولو کم، نقش خود را در همان حد دارد. اصلا تشکل، نیروآفرین است. به نظر من حزب با تعریف اسلامی و ایرانی جایگاه خود را در دنیا دارد و جایش هم خالی است. ×× چشم‌انداز آینده‌ تحزب در ایران را چگونه می‌بینید؟ ++ این که در آینده‌، کشور حزبی می‌شود، بله؛ بیشتر هم می‌شود. هر چه انقلاب گسترده‌تر شود، سطح‌ دانش مردم بالاتر برود، دانشجو و دانشگاه و روزنامه‌خوان و کتابخوان بیشتر شود، تحزب هم بیشتر می‌شود. منتها احزابی می‌مانند که با مردم صاف و صادق و روراست باشند، این نکته‌ آخر هم هست که هیچ حزبی در هیچ جامعه‌ای فراگیر افراد و آحاد جامعه و حتی اکثریت مردم آن جامعه نخواهد شد. این را قطعا بدانید، علت آن است که حتی در کشورهایی مثل شوروی و چین که تک حزبی هم هستند و دیکتاتوری حزبی در آن است، باز هم درصد کمی از افراد جامعه عضو حزب هستند، بنابراین مثلا در ایران که 63 میلیون جمعیت دارد، هیچ حزبی نمی‌تواند 60 میلیون حتی 30 میلیون را عضو کند. البته عده‌ای عضو نیستند، طرفدارند و نظریه‌ها و روش‌های آنها را می‌پسندند و تعداد آنها بسته به هر حزبی کم و زیاد می‌شود و بر این اساس گاهی یک حزب موقعیت گسترده اجتماعی پیدا می‌کند. گاهی هم تعطیل می‌شود. حزب فراگیر وجود ندارد، ولی حزب موثر و مورد قبول وجود دارد. ×× مساله‌ای که اکنون اجازه می‌خواهم مطرح کنم، بحث تعامل میان احزاب است. در این راستا لطفا درباره ارتباط موتلفه با سازمان مجاهدین انقلاب اسلامی در زمان انقلاب توضیح بدهید. ++ سازمان مجاهدین قبل از انقلاب که وجود نداشت. گروه‌های مختلف بودند، ما با بعضی مثل منصورون ارتباط داشتیم، البته با عناصرشان در زندان آشنا بودیم. بعد از پیروزی انقلاب سعی این بود که آنها که به امام اعتقاد دارند همه در یک حزب یعنی حزب جمهوری اسلامی جمع شوند، اما بعضی‌ از این‌ها نمی‌خواستند زیر بار آقای بهشتی بروند. چون او را طرفدار سرمایه‌داری می‌دانستند و خود افکار چپ‌گرایانه تندی داشتند. در عین حال قایل به خط مشی مسلحانه بودند، به همین علت خواستند خودشان باشند، ما هم مخالف نبودیم. در جلسه‌‌ای که جواد منصوری، آیت، فارسی و بنی‌صدر را هم دعوت کرده بودند، بهزاد نبوی و تاج‌زاده و... سنگ بنای این سازمان را گذاشتند و بعد رفتند خدمت امام (ره) از ایشان نماینده بگیرند، به امام گفتند که ما این تشکیلات را راه ‌انداخته‌ایم، محسن آقا رضایی هم بود. شما یک نماینده برای ما بگذارید، چون احساس‌شان این بود که با بودن حزب جمهوری اسلامی و شخصیتی مثل بهشتی، آقا و سایرین در آنجا، یک نماینده از طرف امام (ره) نداشته باشند، سازمانی پا نمی‌گیرد. این را به امام گفتند. امام هم انسان بسیار زیرکی بود و همه قضایا را به خوبی می‌دانست و یک انسان “ینظر به نورالله “بود. امام فرمودند شما بروید سراغ‌ آقای بهشتی. این خیلی مفهوم سیاسی داشت و امام پاسخ ابعاد مختلف را داده بود این‌ها گفتند آقای بهشتی سرشان شلوغ است، نمی‌شود. امام در جواب گفت: خب چه؟ گروه منصورون و محسن رضایی، آیت‌الله راستی کاشانی را چون با آنها ارتباط داشت پیشنهاد کردند. البته ما هم از طریق شهید اسلامی و آیت‌الله راستی با گروه منصورون در ارتباط بودیم. امام قبول کرد، لیکن امام حکم کتبی نداد. اما اینها گفتند ایشان نماینده (امام) است، بعد با هم اختلاف پیدا کردند. ×× علت ایجاد اختلاف در بین آنها چه بود؟ ++ علت آن هم این بود که برهه‌ای از زمان این‌ها با هم برخورد پیدا کردند و تقریبا سه گروه در آنها ایجاد شد. تیپ آقای فدایی و عسگری و توکلی یک تیم شدند، تیپ آقای بهزاد نبوی و تاج زاده یک تیم شدند، یک تیپ بینابین هم وجود داشت. امام به آقای راستی فرمود که شما دقت بیشتری کن و به این‌ها بیشتر برس، آقای راستی، جلساتی با اینها داشت که کتابش را منتشر کردند. آقای راستی به این نتیجه رسید که تیپ بهزاد نبوی و این دوستان، افکارشان با اسلام و عدل و اینها نمی‌خواند و لذا از آنها هم خواست (از سازمان) جدا شوند که بعد جدا شدند. آقای (راستی) این تیپ را منحل کرد. شاید انحلال سازمان از طرف آقای راستی خود یک پیام بسیار جالبی برای آنها داشت. وقتی یک نماینده از طرف امام آنجا بود و خودشان هم بر حضور وی تاکید داشتند، آنها باید بدانند وقتی او این حزب را منحل کند، تمام است. دوستان بهزاد (نبوی)، سلامتی و تاج‌زاده و اینها نمی‌خواستند زیر بار این قضایا بروند. آنها رفتند به امام نامه نوشتند، امام باز با زیرکی خاص خود، فرمودند نخیر شما هم باشید عیبی ندارد، گذاشتند که اینها بمانند، چون امام به عنوان رهبر جامعه اینها را رها نمی‌کند و همچنین کسی را رد نمی‌کند. علت آن هم این است که امام سعی می‌کند همه در مسیر خدا باشند. مهلت هم می‌دهد، به همین علت امام حتی به این‌ها نفرمود که خود شما نماینده من را خواستید و پیشنهاد دادید و حالا که او می‌گوید منحل، یعنی منحل! امام اصلا این را نگفت مسوول انحرافی که در صحبت آقای راستی بود، شما هستید، (بلکه گفت) شما بروید یک کار دیگر کنید. ×× چگونه سازمان مجاهدین دوباره فعالیت خود را آغاز کرد؟ ++ اینها مدتی ساکت بودند، وقتی کمیسیون احزاب شکل گرفت، آمدند آنجا خواستند که عنوان سازمان مجاهدین انقلاب از آن آنها باشد. من گفتم که نمی‌شود، مال شما باشد. سازمان یک مجموعه است و این مجموعه مال شما و آن دوستان است. شما یک اسم دیگری برای خود بگذارید، چون شاید دیگر اعضا قبول نکنند، به علاوه نماینده امام در سازمان مجاهدین انقلاب آن را منحل کرده، این کاری که شما می‌کنید بعدها برایتان آسیب دارد و من هم واقعا از باب دلسوزی برایشان گفتم. گفتم که ما مخالف تشکیل حزب از طرف شما نیستیم، بلکه نصیحت می‌کنم و تذکر می‌دهم که سازمان مجاهدین را نماینده‌ امام منحل کرده، دوم این که سازمان مجاهدین انقلاب برهه‌ای از زمان کار کرده و شما و آن دوستان دیگری که از شما جدا شده‌اند، با هم بوده‌اید، آنها هم می‌گویند که جزو سازمان مجاهدین انقلاب هستند، اگر آنها بخواهند ما چه جوابی به آنها بدهیم؟ بگوییم سازمان مجاهدین انقلاب شماره 2! این که نمی‌شود، پس بروید و اسم دیگری بیاورید و مجوز بگیرید، گفتند خیر ما حتما همان را می‌خواهیم، بعد چون در کمیسیون آقایان نجف‌قلی حبیبی، مبلغ یا رمضان‌زاده و صالح‌آبادی بودند و ما دو نفر بودیم، خلاصه آنها رای دادند و تصویب کردند، چون رای کمیسیون بود، من حرفی نزدم و گفتم مشکلی نیست. ولی شما بدانید در آینده با مشکل دچار مشکلات گوناگون می‌شوید. ×× این گروه سازمان است یا حزب؟ ++ تشکیلات آنان سازمان است و نه حزب، این دو باهم تفاوت دارد، تشکیلات حزبی، علنی است، مرامنامه و اساسنامه دارد، مجمع دارد، در حالی که این‌ها ندارند، شورای 15 نفره دارند و بیشتر تشکیلاتشان مانند سازمان نیمه‌مخفی است و سازمانی است که از حزب کمونیست سرچشمه گرفته، ‌ حزب کمونیست هم حزب نیست، سازمانی است که بیشتر نظام جندی و سپاهی‌گری در آن است. در آنجا دستور از بالا که بیاید وحدت تشکیلاتی، وحدت ایدئولوژیک و وحدت فرماندهی و از این چیزها است، این سازمان‌ها در زمان مقابله با نظام‌های طاغوتی موثرند، در دوران علنی بودن موفق نیستند، به همین دلیل سازمان مجاهدین انقلاب اسلامی تعداد حوزه‌هایش مشخص نیست. گویا حدود سی و چهل یا پنجاه نفر هستند که باهم ارتباطاتی دارند، الان هم که با این قضایای جدید بعضی‌شان می‌خواهند به مشارکت بروند، بعضی هم به جاهای دیگر، باهم اختلاف دارند و در نهایت متاسفانه سازمان مجاهدین انقلاب نتوانسته از یک انسجام فکری و ایدئولوژیک و سیاسی برخوردار باشد، نشریه‌ “عصرما” به نظر می‌آید که بهترین آیینه است برای این که مشخص کند که اینها زمانی چه افکار چپ‌گرایانه علیه آمریکا و دیگران داشتند، بعد دومرتبه مثلا از این طرف، حالا رابطه با آمریکا و جالب است که مثلا علیه طالبان و متهم کردن رقبای سیاسی‌شان به طالبانی‌گر و بعد حالا پیشنهاد دادند که با طالبان - در حالی که طالبان در حال فروپاشی است - مذاکره کنیم. این سازمان یک انسجام ندارد. دولت آقای خاتمی اصرار داشت که یک نوع رابطه برقرار کنیم و حالا هم همه می‌دانند که این درایت رهبری است، چون اصول ثابت است. ×× درباره‌ حزب جمهوری اسلامی و دلایل تعطیل شدن آن کمی توضیح دهید؟ ++ آن حزب مقتضای بعد از پیروزی انقلاب بود. یعنی ما در خرداد سال 57 در بحث‌هایی که با مرحوم آیت‌الله شهید بهشتی داشتیم، به این نتیجه رسیدیم که احتمال دارد انقلاب به پیروزی برسد، بنابراین حزبی لازم است برای این که این حزب شکل بگیرد. ما برنامه‌ریزی کردیم از سه گروه روحانیت، مدرسین و موتلفه‌ اسلامی دعوت شدند در منزل یکی از دوستان، در آنجا جمع شدیم همان جا انتخابات کردیم برای یک چیزی که برای روزهای آخر انقلاب لازم بود. قرار شد 15 نفرمان به قول آقای بهشتی چهره اول باشیم، ایشان می‌گفت که این 15 نفر را می‌گیرند و می‌کشند و شهید می‌کنند و همین می‌شود بانک اعتبار برای شما و 15 نفر بعدی که بتوانند چهره علنی نباشند، آنها بتوانند اداره کنند، 15 نفر اول اعلامیه‌ها را امضا کنند. از آنجا سنگ بنای حزب را گذاشتند بعد از پیروزی انقلاب، از آنجایی که ما می‌خواستیم کارهایمان با نظر امام باشد، آیت‌الله طاهری خرم‌آبادی - امام جمعه موقت تهران - هم از امنای جامعه مدرسین بودند و قرار شد ایشان بروند به نجف و موضوع را به امام گزارش دهند، ایشان تا رفتند که از پاکستان و جاهای ویژه به نجف برسند، سفر امام به پاریس پیش آمد و در نتیجه ایشان نتوانست خدمت امام برسد. آقای عراقی را فرستادیم، امام در پاریس به آقای عراقی گفتند که “اینجا بمان”. آقای عراقی گفت آقا جان می‌خواهم به زندگی برسم، امام فرمود این جا نیاز به حفاظت دارد، ‌اینها خطر دارند برای این جا و شما باید محافظت کنید. هر طور میل توست. محافظت می‌کنی؟ گفت بله آقا. من همین جا می‌مانم و همان جا ماند. آقای عسگراولادی را نزد امام فرستادیم، دیدار امام با آقای عراقی و آقای عسگراولادی دنیایی از صفاست. دوستانی که آنجا بودند نقل کردند که وقتی آقای عسگراولادی را دیدند بغلشان را هم باز کردند، فرمودند حبیب من آمدی؟ بعد ایشان را بغل کردند و بوسیدند و گفتند که پیر شدی؛ امام فرمودند من به شما بگویم خدا می‌داند که در هر جا که ماندم در حرم حضرت امیر که بودم در نماز شب شماها را دعا کردم. الان هم هر جا که در مظان دعا هستم شما را دعا می‌کنم، آقای عسگراولادی گفتند که دوستان که این همه مبارزه کردند و زندان رفتند و سختی کشیدند سالم مانده‌اند به خاطر دعای شما بوده است. آقای عسگراولادی با امام قضیه را در میان گذاشتند، امام فرمودند که الان یک کارهایی دارد می‌شود که رسیدگی شما به حزب، ما را از آن کارها باز می‌دارد. شما بمان پهلوی ما، ما بزودی به ایران می‌رویم. آنجا که آمدیم یک فکری برای حزب می‌کنیم و لذا ماندند آنجا، ما هم فهمیدیم که باید بایستیم تا امام بیاید. امام که تشریف آوردند این جا یکی دوبار پرسیدند که آن حزب چه شد، آقای شهید باهنر را 48 ساعت در خانه شهید اسلامی در خیابان ایران زندانی کردیم تا اساسنامه و مرامنامه را کامل کرد. قرار شد 24 برود و از آنجا بیرون نیاید به او گفتیم که بنویس و بعد بیرون بیا، او هم نشست و نوشت این حزب این گونه شکل گرفت. حزب خاصیتش این بود که اولا مردم را سامان داد برای تشکیلات انتخابات و کارهای دیگر. مورد اعتماد امام، جامعه بود. دیگر این که این افکار مختلف را باهم نزدیک کرد و باعث شد تا همدیگر را بیابند. در این گیرودار ناخالصی‌ها مشخص شد. ×× چگونه حزب به تعطیلی کشید؟ ++ واقعیت این است که آن مجموعه به مرور به جایی رسید که از حالت اعتماد امام کنار رفت. چون تقریبا دو یا سه بخش از این مجموعه که ترکیب حزب جمهوری اسلامی را داده بود، آن ولایت پذیری و حجت شرعی را دیگر نداشتند. این‌ها برای خودشان شده بودند یک گروه و جناح در درون حزب. وقتی در شورای مرکزی بحث می‌شد، این‌ها در جمع خود می‌رفتند به یک طریق دیگر از آن استفاده می‌کردند، فکر مربوط به خط سه آن روز اصفهان گروه مهدی هاشمی و دار و دسته او در کنگره‌ حزب رای آورده بود و عضو شورای مرکزی شده بود، یک بخش هم دوستان آقای مهندس موسوی بودند که افکار به شدت چپ داشتند که در مجموع با مبانی حزب نمی‌خواند، یک جمع هم جمع دوستان دیگر بود که اینها در یک ردیف دیگر بودند. حزب پشتوانه اعتماد امام و امت را داشت و نمی‌شود پشتوانه امام و امت در اختیار یک جمع متفرق باشد. لذا امام پیغام ‌فرستادند که برای هاشمی رفسنجانی و آقا (مقام معظم رهبری) که من از حزب برای شما دو نفر بیم دارم. من احساس می‌کردم که امام دلشان با حزب نیست، چون یک روز رفتم خدمتشان به امام گفتم که به نظرم خیلی دلتان دیگر با این حزب نیست (چون جلو وجوهات را هم گرفته بودند) و اگر این طور است، شما می‌دانید که من به عشق شما و رضای شما و به اذن شما به حزب آمده‌ام. اگر این طور است اجازه دهید من از حزب بیرون بیایم. ایشان فرمودند که من کی به شما گفتم از حزب بیرون بیایید؟ گفتم چشم، معلوم شد تکلیف برماندن است. اما فهمیدم که امام هم ته دلش نیست. در حالی که اگر این گونه نبود می‌فرمودند که خیر مورد تایید من است. من به آقای هاشمی گفتم که ما باید برای حزب فکری بکنیم. امام از شما که نگرانی ندارد، از آقای موحدی و ناطق هم که نگرانی ندارد، گفتند “نه “. گفتم از تیپ ما چطور؟ گفت امام شما را بهترین یاران خود می‌دانند و مشکلی ندارد، پس معلوم می‌شود که نگرانی امام از بعضی دیگر است و ما باید یک فکر دیگر کنیم. بالاخره به این نتیجه رسیدیم که به قول آقای هاشمی فتیله حزب را پایین بیاوریم و در نهایت مسیر به گونه‌ای شد که حزب دیگر شکل نمی‌گیرد. ادامه دارد... به گزارش خبرنگار خبرگزاری دانشجویان ایران (ایسنا) حجت الاسلام سید محمد خاتمی با بیان این که معتقدیم ابعاد ناشناخته شخصیت آن بزرگوار فروان است، گفت: بارزترین وجه شخصیت و شان امام بزرگوار در یک کلمه، “باور دینی استوار” است؛ که بر دو پایه، یکی علم و معرفت به معنی رایج و عرفی آن و دیگری بر پایه عرفان نظری و عملی تکیه کرده است. وی امام را یک عالم و در عین حال یک عارف صاحب نظر در عرفان الهی و اسلامی و بالاخره یک سالک و کسی که عرفان را در حرکت و سلوک خویش دریافته، خواند و افزود: البته باید جنبه‌های فقهی، حکمی، فلسفی و تفصیری و به طور کلی تسلط آن بزرگوار در اقسام معارف اسلامی را به این همه بیافزاییم. وی افزود: در کنار این باور دینی که شخصیت ممتاز امام را نشان می‌دهد و تعیین و اتکال ایشان به خدای بزرگوار، خصوصیت دیگری که امام و شخصیت امام را در تاریخ برجسته کرد، این بود که ایشان در راس یک حرکت عظیم اجتماعی و دین قرار گرفت و نهضتی که امام رهبری کرد، دارای مشخصات ویژه‌ای بود که آن را از سایر نهضت‌ها و جنبش‌ها ممتاز می‌کند. وی ویژگی‌های این نهضت را این گونه برشمرد: اول این که جنبه‌ی الهی و خدایی بودن نهضت هم انگیزه‌ی رهبری برای این حرکت بود و هم مهمترین عامل انگیزش مردم و حضور آن ها در صحنه ایمان، اعتقاد دینی و پایبندی‌های اسلامی مردم بود، دوم این که این جنبش، مردمی بود؛ یعنی در دوران ما نمی‌توان جنبش و حرکتی را چونان انقلاب اسلامی پیدا کرد که این چنین با حضور فراوان مردم تحقق یافته باشد و سومین خصوصیت عدم اتکا و اتکال این نهضت به سلاح و خشونت بود و بلکه عامل اصلی موفقیت این نهضت و از بخشی آن کلام و گفتار و ارشاد بود و مردم ما برای پیروزی انقلاب نه تنها به گلوله و سلاح تکیه نکردند، بلکه بر لوله‌ی سلاح‌های کسانی که بر روی آنان اسلحه گشوده بودند، گل نشاندند. خاتمی تکیه این انقلاب را بر کلام و ارشاد دانست و افزود: وجه ممتاز این انقلاب یک هدف آن استقرار یک نظام مردمی و مردمسالار و البته سازگار با معیارهای الهی بود. وی افزود: این انقلاب گرچه در ایران تحقق یافت و بدون تردید عظمت و ظرفیت والای مردم ایران نقش تعیین کننده در تحقق پیروزی انقلاب داشت. وی ملت ایران را ملتی بسیار بزرگ و پرافتخار در طول تاریخ هم در عرصه تمدن اسلامی و دفاع از اسلام و بسط و گسترش اسلام و هم در جنبه تحقق تمدن و مدنیت و فرهنگ بشری دانست و خاطر نشان کرد: اگر این مردم و ظرفیت والا و شعور ممتاز این مردم نبود، یقینا این انقلاب به پیروزی نمی‌رسید، همچنان که اگر این مردم صاحب رهبری ممتاز مثل رهبری امام (ره) نمی‌شدند، انقلاب تحقق نمی‌یافت. وی افزود: درست است که انقلاب اسلامی در ایران تحقق یافت، اما آثار انقلاب آثاری فراتر از مرزهای ایران و جان ایرانیان بود و آثاری در عرصه جهان اسلام و حتی جهان امروز داشت و همه مسلمانان و به خصوص مسلمانان آزاده‌ای که در جستجوی رهایی، استقلال و تمسک به دین خدا بودند، تحت تاثیر انقلاب اسلامی ایران، انقلاب ملت ایران به رهبری امام قرار گرفتند و نیز همه کسانی که از سلطه بیدار و استکبار در سراسر جهان به تنگ آمده بودند، در مقابل این انقلاب سر تعظیم فرو آوردند. وی افزود: در منطقه ما همه کسانی که از ستم صهیونیزم رنج دیده بودند، الگو و آرمان خود را در انقلاب اسلامی یافتند و یکی از محورهایی که امام بزرگوار به رژیم گذشته حمله‌ می‌کرد، وابستگی آن به بیگانگان و نیز هم پیمانی او با اسرائیل بود. وی در ادامه با بیان این که صهیونیزم یکی از دشمنان بزرگی بود که در بیان و ارشاد امام برای مردم اعلام می‌شد و حمایت از ملت مظلوم فلسطین یکی از محورهای انقلاب اسلامی ما بود، و امروز موجب بیداری و قیام حماسه مردم مظلوم فلسطین که در برابر سخت‌ترین فشارها، کشتارها و سرکوب های اسرائیل و صهیونیزم به پا خاسته‌اند و یکی از شکوهمند‌ترین حماسه‌های تاریخ امروز را رقم می‌زنند، بدون تردید تحت تاثیر انقلاب اسلامی است. وی ادامه داد: امروز دشمنان این ملت و آزادگان جهان اسباب، علل و انگیزه‌های انتفاضه را در خارج سرزمین‌های اشغالی و فلسطین جستجو نکنند، آن چه امروز موجب قیام این مردم شده است، همان بود که در ایران منشا انقلاب شد، شخصیت عزت طلب ولی سرکوب شده و تحقیر شده یک ملت که حق زندگی در سرزمین آباد و اجدادی خود را ندارد. این عامل از بیرون به درون سرزمین‌های اشغالی نیامده است، بلکه ریشه در متن و جان بیدار شده ملت فلسطین و مردان، زنان و جوانان فلسطینی دارد و این اثر انقلاب اسلامی است و نه دخالت انقلاب اسلامی و حکومت برآمده از انقلاب اسلامی و نه دخالت هیچ دستگاه و قدرتی بیرون از مرزهای فلسطین، آتشی است که در جان این ملت افروخته است و تا روزی که حقوق حقه این ملت برآورده شود این آتش خود نخواهد مرد. وی با تاکید بر این که دشمنان ملت فلسطین و دشمنان انقلاب اسلامی باید به خود آیند، افزود: وجدان بیدار شده بشر امروز در شرق و غرب عالم که نسبت به جنایت‌های رژیم صهیونیستی حساس شده و احساس همدلی با ملت مظلوم فلسطین می‌شود، همراه شوند و حق فلسطینیان را چه آنان که در داخل سرزمین‌های اشغالی هستند و چه آنان که بیرون این سرزمین‌ها هستند را به رسمیت بشناسند تا صلح پایدار در این منطقه به نفع حق و عدالت استوار شود. رئیس جمهوری دینداری و دین‌باوری را نکته‌ای مهم وصال و مهمترین شاخصه‌ی شخصیت امام خواند و تصریح کرد: امام کسی بود که در راه دین خدا حاضر به هرگونه فداکاری بود، امام کسی است که می‌گوید این خدا آن قدر عزیز و گرانقدر است که در راه آن خون پاک اباعبدالله باید ریخته شود. وی شخصیت دین‌باور و باور استقرار دینی امام را غیر قابل انکار دانست و افزود: سخنان و مواضع امام را ببینید تا این وجه ممتاز شخصیت ایشان تلالو کند، از آغاز جوانی تا آخرین روزهای حیات پربرکت امام، ایشان بیش از همه این منشور بزرگ را بر لبان مبارک داشت که، «انما اعظکم بواحده ان تقوموا لله مثنی و فردی»، قیام برای خدا و این موعظه منحصر به فرد خداست که از زبان بنده مخلص خدا بیان می‌شد. وی افزود: امام برای تامین حکومت اسلامی، حکومتی که برای خدا استقرار می‌یابد و برای تحقق و استقرار احکام الهی در جامعه بشری، قیام کرده بود، ولی نکته این است که این نظام اسلامی که امام به خاطر خدا برای آن قیام کرد و به خاطر خدا در راه آن رنج کشید و مردم را دعوت به آن کرد، چه شکل و قواره‌ای دارد؟ وی یادآور شد: همه سخن این جاست که امام یک عالم و متفکری نبود که فقط در خانه بنشیند و استدلال فلسفی کند و درباره معارف اسلامی سخن بگوید، امام کسی بود که می‌خواست اسلام و حکومت اسلامی در خارج تحقق پیدا کند ولی نظام اسلامی مورد نظر امام کدام نظام بود؟ وی با اشاره به این که در دنیای ما مدعیان حکومت دینی و اسلامی فراوان هستند، افزود: تنگ‌نظران و تنگ‌اندیشه‌ای هستند که ذهنیت‌های تاریک و تنگ‌خویش و توهمات سیاه خویش را عین دین خدا می‌دانند و می‌گویند به هر قیمتی باید آن را به دیگران تحمیل کرد. وی بیان کرد: حکومت اسلامی را بر پایه زور و خشونت، بدون خواست مردم و بدون این که نسبت به تمایل مردم حساسیت داشته باشند، آن چه را که حق می‌دانند با زور، خشونت، ترور و بدون تکیه به مردم بر مردم می‌خواهند، تحمیل کنند. وی ادامه داد: ما به نام اسلام چنین جریانی داشته‌ایم و در دنیای امروز ما هم فراوان است، مگر طالبان در افغانستان مدعی حکومت اسلامی و اجرای احکام الهی نبود، مگر این حکومت خشونت گرا و بی‌منطق به نام اسلام بر مردم مظلوم افغانستان تحمیل نشده بود، مگر در تحقق این حکومت خداست و اراده‌ی مردم کوچکترین تاثیر و موقعیتی داشت، بنام اسلام خیلی‌ها مدعی حکومت اسلامی بودند اما امام بزرگوار برای خدا می‌خواست تا جمهوری اسلامی در این شکور مستقر شود و برای استقرار جمهوری اسلامی از مردم رای گرفت، امام نظام اسلامی می‌خواست ولی نظام اسلامی مورد نظر امام نظامی بود که مردم هم به آن رای می‌دادند و پیمانی شد میان امام و امت و جمهوری اسلامی مستقر شد. رئیس جمهوری با تاکید بر این که رای مردم زینت نیست، گفت: بیانات امام را در آستانه انقلاب را ببینید و ببینید که امام به چه دعوت می‌کرد و مردم ما به چه رای دادند، رای هم مدخلیت و منشائیت در تامین نظامی که امام معرفی کرده بود و هم در راه بردن این نظام، نقش دارد. وی افزود: علاوه بر تاکید فراوان امام جمله‌های صریح بر حضور مردم، بر اهمیت مردم، بر محوریت مردم و آن جمله صریح و طلایی امام که میزان رای ملت است و رفتار امام هم نشان می‌داد که به مردم اعتنا دارد و برای مردم اهمیت قائل است و به همین دلیل برای استقرار نظامی که آن را اسلامی می‌دانست از مردم رای می‌گرفت. حجت الاسلام خاتمی با بیان این که امام بر وجدان آزاد و جان انتخاب‌گر انسانی که خداوند او را مختار و با شعور آفریده است، تکیه داشت، افزود: امام رای مردم را مورد احترام قرار می‌دادند، نه مورد احترام به عنوان زینت. بلکه به عنوان یک فقیه، عالم، یک امر اعتقادی و یک امری که به آن رسیده بود که حکومت دینی هم باید مبتنی بر خواست و اراده‌ی مردم باشد و نظر اساسی اسلام هم همین است. وی افزود: اجماع علمای اهل تسنن تا قرن 6 و 7 هجری این بود که حکومت جانشین پیامبرند با رای مردم، بیعت مردم و بیعت اهل حل و عقد منعقد نمی‌شود و شیعه هم بر رای مردم تکیه داشت و حجت آن رفتار امیرالمومنین است که به صراحت گفت: «اگر مردم نبودند و نمی‌آمدند و اگر اصرار نمی‌کردند، یک لحظه حکومت بر مردم را نمی‌پذیرفتم و در آخر کار همان کاری را می‌کردم که در اول کار و پس از رحلت پیامبر اکرم (ص) کردم.» وی رای مردم، نظر مردم و بیعت مردم در تاسیس حکومت در زمانی که پیامبر در میان مردم را نیست را امری اجماعی میان شیعه و سنی دانست و افزود: متاسفانه در قرن 6 و 7 هجری در اثر ابتلای حکومت‌های زورگوی مبتدی که بر شمشیر و سلاح متکی بودند و مردم را سرکوب می‌کردند به نام دین یک نظریه انحرافی ویرانگر در میان علمای اهل سنت پیدا شد و گفتند علاوه بر لحن پیامبر و علاوه بر رای و بعیت مردم یک عامل دیگر هم هست که سبب تحقق و انعقاد حکومت اسلامی می‌شود و آن تسلط بالغلبه است و اگر یک انسان فاسق و فاجد هم بیاید و به زور بر مردم تحمیل شود و حکومت را بدست ‌گیرد، حکومت او شرعی است و در واقع نظریه تغلبی که فارابی بزرگ آن را زشت‌ترین شکل حکومت دانسته بود در قرن 6 و 7 توسط بعضی از عالمانی که تحت تاثیر حکومت‌های مستبد بودند، توجیه دینی شد، ولی در صدر اسلام تا قرن 6 و 7 هم نظریه‌ سنیان و شیعیان این بود که خواست و تصمیم مردم لااقل راه اهل حل و عقد در انعقاد حکومت اسلامی موثر و دارای مدخلیت است. وی افزود: امام به صراحت نظر مردم را در تامین حکومت اسلامی شرط می‌داند و وقتی رای مردم نباشد مسوولیت حکومت در برابر مردم هم لازمه گریزناپذیر آن است و در نتیجه در حکومت اسلامی هم نهادهای تعریف شده مشخص مردمی و برآمده از مردم هم ناظر به حکومت هستند و هم منشا عزل و نصب حکومت مورد نظر امام هستند. وی با ذکر فرمایشاتی از حضرت امام (ره) ادامه داد: ما خواهان استقرار جمهوری اسلامی هستیم و آن حکومتی است متکی به آرای عمومی است و مشکل نهایی با توجه به مقتضیات و شرایط کنونی جامعه توسط خود مردم تعیین می‌شود، ما بنای بر این نداریم که تحمیلی بر استان کنیم، اسلام به ما اجازه نداده است که دیکتاتوری کنیم، ما تابع آرای ملت هستیم، دولت اسلامی یک دولت دموکراتیک به معنی واقعی است، هر کسی می‌تواند اظهار عقیده خودش را بکند، اسلام جواب هم عقاید را بر عهده دارد، دولت اسلامی تمامی منطق‌ها را با منطق جواب می‌گوید، بر هیچ کس و هیچ جا اسلام تحمیل نمی‌شود، اسلام با تحمیل مخالف است، اسلام مکتب تحمیلی نیست، اسلام آزادی را به تمام ابعادش ترویج کرده است، فقط اسلام را ارائه می‌کنیم، هر کس خواست می‌پذیرد و هر کس نخواست نمی‌پذیرد، آزادید بیایید بیرون مطالبتان را بگویید، انتقاد از دولت کنید، انتقاد از هر کس که پایین را کج گذاشت بکنید، هیچ کس نیست که به شما بگوید چرا؟ آن که اسلام جلویش را گرفته و آزاد نیست، قمار بازی است که تباه می‌کند ملت را، شراب خواری است که تباه می‌کند ملت را، انواع فحشا است. این‌هاست که در اسلام ممنوع است. خاتمی خاطرنشان کرد: امروز در پیشگاه امام امت و به عنوان نماینده منتخب شما به صراحت می‌گویم، آزادی اسلامی، آزادی اندیشه، آزادی بیان و آزادی انتخاب، آزادی نظارت همه جانبه ملت بر همه ارکان حکومت است و چه کسی گفته است که آزادی مورد نظر یعنی بی‌بندوباری، فقط سفسطه‌گران و مخالفان با آزادی حقیقی و مخالفان با اسلام برای این که آزادی واقعی را از مردم بگیرند، مردم را تحریک می‌کنند که کسانی که دم از آزادی می‌زنند می‌خواهند بی‌بند و باری را در جامعه تحمیل کنند. هرگز، اسلام با بی‌بند و باری مخالف است امام اسلام برای انسان، اندیشه انسان، آزادی انسان، انتخاب انسان، نظارت انسان بر حکومت، مسوولیت حکومت در مقابل مردم بنا دارد و آن را مورد احترام قرار داده است و ما از نظر امام چنین می‌فهمیم. وی افزود: بالاتر از این‌ها در نظریه امام می‌دانید که جایگاه رهبری و ولایت فقیه چیست؟ هم در آرا  فقهی ایشان و هم اظهارات سیاسی ایشان این مساله روشن است. رهبری که رکن نظام است و ولایت فقیه که شاه بیت نظریه امام است آن هم مبتنی بر انتخاب و رای مردم است و این نظریه صریح امام است، برای خبرگان که می‌خوانند قانون اساسی را از نو اصلاح کنند می‌فرمایند: اگر مردم به خبرگان رای دادند تا مجتهد عادل را برای حکومتشان تعیین کنند وقتی آن‌ها فردی را تعیین کنند تا رهبری را به عهده گیرد، قهری او مورد قبول است، در این صورت او ولی منتخب مردم می‌شود و حکمش فاقد چون مردم او را انتخاب کردند، چون رای و نظر مردم به او تعلق گرفته است، حکم او فاقد است و او ولی منتخب مردم است و چون ولی منتخب مردم است، حکم او فاقد است و رهبری او مجرا است. وی این گونه ادامه داد که یعنی رای مردم در نفاذ و تحقق فعلیت رهبری در دیدگاه امام شانیت و مدخلیت اساسی دارد و این شکل حکومتی است که امام عرضه داشته، در مقابل حکومت‌های افراطی، سخت‌گیر و ضد مردمی که نام دین و یا غیر دین بر مردم تحمیل شده بود. خاتمی تصریح کرد: امام حکومت اسلامی می‌خواست اما در صورت جمهوری اسلامی، محتوا احکام و ارزش‌های اسلامی، اما کدام اسلام؟ امام که خود گوشت و هم پوست و خونش را با معارف اسلامی و احکام اسلامی نشو و نما کرده بود و همه چیز او اسلام بود و حکومت اسلامی را برای اجرای احکام اسلام می‌خواست، کدام اسلام را محتوای حکومت اسلامی می‌دانست. وی تکیه امام را با صراحت و دقت بر فقه پویا، فقه پرافتخار شیعی و اسلامی دانست و یادآور شد: امام می‌گوید باید احکام فقهی و موازین فقهی در جامعه پیاده شود، او به فقه جواهری تکیه می‌کند، اما می‌گوید این به این معنا نیست که فقه اسلامی پویا نیست. وی افزود: نظریه امام در زمینه نقش زمان و مکان در اجتهاد اسلامی، نظریه امام در باب مصلحت به عنوان مبنای حکومت اسلامی که حکومت اسلامی از اهم احکام اولیه می‌دانند، مصلحت را عقل سالم کارشناس بشری باید تشخیص دهد و نیز ده‌ها نظریه تحول آفرین امام محتوای اسلام است که باید در جامعه پیاده شود، در جمهوری اسلامی که مردم آزادند به آن رای دادند. وی با اشاره به این که نوآوری و شجاعت امام مثل ایمان او عظیم و عزیز است، افزود: ملت ما می‌داند آیا اگر این نوآوری و شجاعت نبود زنان آزاده‌ی ما در مجلس شورای اسلامی بودند، آیا زنان ما حق داشتند در عرصه اجتماعی رای دهند، اگر نوآوری و شجاعت امام نبود امروز دختران شایسته ما طوری می‌شد که بیش از 60 درصد پذیرفته شدگان دانشگاه‌های ما از دختران باشند و اگر نوآوری و شجاعت امام نبود، نظام مالی و پولی متناسب با زمان ما که بتوان جامعه را با آن پیش برد در جامعه ما پیاد می‌شد، اگر نوآوری و شجاعت امام نبود نظرهای تنگ در مقابل ورزش، هنر و در عرصه‌های مختلف عرصه را بر این مردم تنگ نمی‌کردند. امام بود، نوآوری‌های امام، فقه پویای امام و شجاعت امام در بیان این مطالب بود که توانست چنین تحولی در جامعه‌ی ما ایجاد کند، با فتواها و نظرهای امام به خصوص در دو سه سال آخر حیات پربرکت ایشان رجوع کنید، پس از ده سال تجربه کشور داری و رهبری عینی جمهوری اسلامی ایران و نظرهای نو و ممتاز ایشان که باید بگویم با کمال تاسف امام با آن که نام ایشان هست، نظریات و نوآوری‌های او در جامعه ما غریب و مهجور است. خاتمی جمهوری اسلامی ایران را حاصل انقلاب اسلامی بزرگ ملت ایران به رهبری امام دانست و افزود: جمهوری اسلامی یک الگو است و باید از آن حفاظت کرد. وی افزود: در کدام جهان این انقلاب رخ داد و این الگو مطرح شد، در جهانی که اولا در عرصه‌های مادی پیشرفت‌های محیرالعقولی زندگی بشر را دگرگون کرده بود، در جهانی که در عرصه نظریات اجتماعی و سیاسی مطالبی تازه در جهان حادث شده بود، حوادث واقعه فراوانی وجود داشته که مهمترین حادثه، واقعه تحقق پدیده‌ای به نام ملت دولت در عرصه حیات بشری بود که تا سه چهار قرن قبل اصلا در دنیا مطرح نبود. رییس شورای عالی امنیت ملی در ادامه سخنانش در حرم امام (ره)، افزود: در جهانی الگوی اسلام و جمهوری اسلامی مطرح شد که اجماع و اتفاق اجماعی لااقل در نظر در شرق و غرب عالم و به خصوص در میان اندیشمندان به نفی هرگونه استبداد و سلطه‌گری وجود داشت و به صورت یک نظریه رایج پدید آمده بود، در جهانی که خواست قلبی همه ملت‌ها تحقق مردمسالاری بود، موج مردمسالاری خواهی پدیده‌ای نیست که به خواست ما به وجود آمده باشد و با سفارش ما از بین برود، موج بی‌محال دنیای کنونی، خواست مردم بر حاکمیت بر سرنوشت خویش است. وی افزود: در جهانی که تجربه تلخ غرب در درگیری میان روشنفکران آزادی‌خواه و تنگ‌نظران مدعی دینداری و تمامیت خواهان به نام دین منجر به پیدایش نظام‌های عرفی یا سکولار در خود غرب شده بود که گر چه بشر غربی را از قید بسیاری از خرافات رها کرده بود، ولی متاسفانه افراط غربی در مقابل تفریط قرون وسطی سبب شده بود که حتی آزادی را از هر قید اخلاقی و معنوی رها بدانند و همچنین آزادی رها شده از قید اخلاق و معنویت خسارات بزرگی در خود غرب به بار آورده بود. وی مساله سومی را که در زمانی که الگوی جمهوری اسلامی مطرح شد، وجود استعمار و به تاراج رفتن سرمایه‌های مادی و معنوی ملل ضعیف‌تر از جمله کشورهای اسلامی خواند و پیرامون چهارمین مساله، افزود: تجربه تلخ حکومت‌های بیدادگر استبدادی به نام اسلام در این گوشه جهان، در چنین شرایطی که دو موج در دنیا ایجاد شده بود جمهوری اسلامی مطرح شد، یک موج در ذهن مردم دنیای اسلام و به اصطلاح جهان سوم و یک موج در خارج و در زندگی آنان، موج ذهنی و دو موج متضاد؛ که مشعوفیت و مسحوریت در برابر مظاهر زندگی غربی، عده‌ای پیدا شدند و گفتند برای این که ما پیشرفت کنیم از فرق سر تا ناخن‌ پا باید فرنگی شویم، ضعف زده و سحر شده در مقابل مظاهر زندگی غرب قرار گرفتند و مردم موج نفرت نسبت به غرب از طرف سنت‌پرستان و کسانی که نمی‌توانستند خودشان را از عادت‌های تنگ ذهنی و تاریخی که به نام دین یا فرهنگ به آنان تحمیل شده بود را رها کنند و این‌ها ضد هر چه نوآوری و پیشرفت است، شدند و در مقابل نوآوری مقاومت کردند. رییس جمهوری افزود: این دو موج ذهنی در خارج نیز دو موج عینی پدید آورد، یکی حرکت های انحرافی به سوی سکولار شدن جامعه‌های اسلامی، یعنی کسانی گفتند دین باید از عرصه حیات اجتماعی خارج شود تا ما آزادی و پیشرفت داشته باشیم، اما چون این‌ها سطحی بودند و چون در میان جامعه‌ای که پوست و گوشت آن با فرهنگ دینی رشد کرده بود، جایی نداشتند، متکی به بیگانه شدند و به عنوان ابزار بیگانه کار کردند، موج سکولاریسم در دنیای شرق و در دنیای اسلام موج دین ستیزی شد و در خود غرب سکولاریسم، به معنای دین ستیزی نیست، در جوامع غربی دین و نهاد دینی مورد احترام است، منتها جامعه غربی با تجربه خود می‌گوید، دین باید از عرصه حیات اجتماعی خارج شود و حتی بعضی از پیشوایان آن‌ها می‌گویند برای حفظ دین و اهمیت دین به عنوان امر قدسی نباید در زندگی روزمره و تزاحم آمیز مادی وارد شود اما وقتی موج غرب‌زدگی به این سو آمد به جای این که حتی ترویج و تبلیغ حکومت‌های سکولار را به معنی غربی بکند، سکولاریسم را به معنی ستیز و دشمنی با دین و محو آثار دینی توجیه کردند که در بعضی از کشورهای همسایه این تجربه تلخ آثار بسیار زیانباری به بار آورد و در خود کشور ما نیز پهلوی برای این آمده بود که این مدل انحرافی و سیاه را در کشور ما پیاده کند که خوشبختانه در مقابل صخره بزرگ اراده و ایمان این ملت و نیز مجاهدت عالمان که درد دین داشته و طرفدار این ملت بودند و نیز همه آزادی خواهان نتوانست این نقشه شوم را پیاده کند. وی افزود: موج عینی دوم، حرکتی بود که در کشورهای اسلامی و غیر اسلامی پیش آمد و آن پیدایش یک سلسله حرکت‌های تند افراطی خشونت‌گرا به نام دین بود که همه چیز را تکفیر می‌کرد و هر چه را نمی‌پسندید مصداق کفر و ارتدادی دانست و با خشن‌ترین وجه‌ها با آن روبرو می‌شد و این دو موجی بود که در ذهن و عین پیدا شده بود و جهان اسلام هنگامی که انقلاب اسلامی پیروز شد منتظر یک الگو بود، الگویی که از یک سو سازگار با موازین دینی و هویت تاریخی و فرهنگی او باشد و از سوی دیگر مبتنی بر موازین عقلی و دستاوردهای مثبت بشری از جمله این امر که انسان بر سرنوشت خویش حاکم است و حکومت‌ها باید مبتنی بر خواست و رای مردم باشند و چنین بود که امام جمهوری اسلامی را مطرح کرد. وی با یادآوری این نکته که مردم ما به جمهوری اسلامی رای دادند، افزود: رای مردم یعنی پیمان امام و امت معتبر است و مردم ما می‌دانند که به چه رای داده‌اند و امروز هم می‌دانند چه می‌خواهند، نظامی که در آن دین و سیاست، اخلاق و آزادی، معنویت و پیشرفت در کنار هم باشد. وی افزود: به خصوص در جهان اسلام و در میان فرهیختگان الگوی امام و ملت ایران چشم و دل‌ها را فریفت، انسان‌های فرهیخته‌ای که از یک سو نمی‌خواهند، هویت خود را نفی کنند و از سوی دیگر وحشت‌زده از حرکت‌های خشن افراطی به نام اسلام از دین گریزان می‌شوند و در جستجوی الگوی تازه‌ای بودند، الگوی دینداری توام با مردمسالاری را در نظام جمهوری اسلامی یافتند و به آن دل سپردند و امروز این الگو در معرض خطرات بزرگی قرار دارد و راهزنان فراوانی بر سر راه این گوهر گرانبها که حاصل انقلاب ماست قرار دارند. وی ادامه داد: راهزنان در یک نکته اشتراک دارند و آن این که می‌گویند، دینداری با جمهوریت سازگار نیست، منتها تنگ نظران می‌گویند جمهوری، مردمسالاری و آزادی را به دور افکنید تا دین شما محفوظ بماند و غرب زدگان می‌گویند دین را، دینداری و احکام الهی را به دور افکنید تا آزادی و جمهوریت مستقر بماند و امام و مردم ما گفتند جمهوری اسلامی مورد خواست ماست و خطرناکتر در جامعه ما که جامعه‌ای دینی است و حکومت اسلامی به نام اسلام آمده تحمیل نظرهای تنگ و انحرافی به نام امام، انقلاب و اسلام بر مردم است. خاتمی با تاکید بر این که ما مدافع آزادی هستیم و حتی آزادی مخالف را مورد تایید قرار می‌دهیم، افزود: نباید تریبون‌های رسمی و اصلی نظام مروج چیزی باشد که امام با آن مخالف بود و یا مروج و ضد چیزی باشد که امام عرضه داشت و در قانون اساسی ما آمد و مردم به آن رای دادند. وی افزود: ما مخالف شکستن قلم‌ها و بریدن زبان‌ها هستیم، در نظام مردمسالاری دینی اندیشه و بیان آزاد است ولی دوست داران امام و طرفداران واقعی انقلاب اسلامی و جمهوری اسلامی از سو استفاده‌ای که به نام اسلام و امام آن هم در بعضی از تریبون های رسمی می‌شود به خود آیند و در مقابل آن بایستند. وی با اشاره به این که آزادی در چارچوب‌هایی که هست وجود دارد، گفت: گر چه امام موافق ادامه جنگ بودند و کسانی بودند که با نظر امام و با جنگ مخالف بودند، ولی در این کشور کسی به جرم این نظر و ابراز نظر کسی را بازداشت نکرده و مورد مواخذه قرار نداد. وی افزود: ما خواستار آزادی هستیم، ولی اجازه ندهیم که به نام اسلام، امام و انقلاب آرا  و نظریاتی که ضد نظر امام، سیره‌ی امام و ضد آن چیزی است که ملت با امام پیمان است در این کشور ترویج کنند. رئیس شورای عالی امنیت ملی یادآور شد: با آن که در جنگ همیشه اعلام وضعیت فوق‌العاده می‌شود، امام اعلام وضعیت فوق‌العاده نکردند، گر چه اقتضا شرایط بعضی تخلف‌ها و عدول‌ها از قانون صورت گرفت و این حداقل چیزی بود که در یک جنگ فراگیر صورت می‌گیرد و امام فرمودند: بعضی تخلف ها از قانون اساسی بوده است و بعد از جنگ بنا داریم و تصمیم داریم که همه به قانون برگردیم. وی افزود: امروز ادامه راه امام احترام به انقلاب بزرگ ملت ایران، احترام به خون شهیدان، پایبندی همه جانبه به قانون اساسی است که نه قانون اساسی نقض شود و نه قانون اساسی ابزار تحمیل سلیقه‌ها و نظرهای خاص شود. حجت الاسلام خاتمی گفت: امام، عزیز امت و مظهر اراده و عظمت این ملت بود و این ملت بدرقه‌ای که از امام کرد بسیار شکوهمند‌تر از استقبال از امام بود، پس از ده یازده سال مشکلاتی که انقلاب دارد، سختی‌ها و تنگناهایی که جنگ دارد، وقتی که امام به دار فانی شتافت، این مردم با وفا چنان تشییع کردند که با عظمت‌تر و با شکوه‌تر از استقبالی بود که یازده سال پیش از امام کرده بودند. وی با بیان این که امام شاگرد بزرگ اباعبدالله است، افزود: از مختصات و شاخص‌های دیگر امام ارادت فوق‌العاده او به اهل بیت و ابی‌عبدالله بود، جا دارد بگوئیم امام هنگامی که تو از دنیا رفتی زن و مرد سر از پا نشناختند و در تجلیل تو به خیابان‌ها و بیابان‌ها آمدند اما آقا و مولای تو را با همه یارانش شهید کردند و زنان و فرزندانش را اسیر کردند و بالاتر از او بدن پاک او را روزها و شب‌ها در برابر آفتاب و باد و باران در خاک کربلا رها کردند. / سخنرانی دبیر شورای عالی امنیت ملی / حجت‌الاسلام والمسلمین حسن روحانی در اولین کنگره‌ی سراسری حزب اعتدال و توسعه با ابراز خوشنودی نسبت به شکوفائی یک ساختار سیاسی اظهار داشت: از این که شاهد شکوفائی یک جمع برای ایجاد یک ساختار سیاسی هستیم باید خوشحال باشیم. به گزارش خبرنگار سیاسی خبرگزاری دانشجویان ایران (ایسنا)، دبیر شورای عالی امنیت ملی با اشاره به وجود کلمه‌ی حزب در قرآن مجید به مفهوم جدید حزب در عصر حاضر اشاره و خاطرنشان کرد: حزب به مفهوم جدید آن یکی از آثار توسعه سیاسی و جز  مفاهیم مدرن محسوب می‌شود، یعنی حزب را باید در کنار واژه‌ی مشروعیت، کارآمدی و انتخابات ببینیم و معنا کنیم. وی با بیان این‌که حزب به مفهوم جدید آن در اوایل قرن ‌19 در اروپا متولد شد و به تدریج جز  ارکان نظام دموکراسی شد، افزود: حزب به مفهوم جدید آن سازمانی است مستمر و دیرپا، و دارای تشکیلات منظم، دارای رهبر یا رهبرانی است که همیشه در پی فتح قدرت هستند و می‌خواهند کرسی‌های بیشتر را در مجلس و تسلط بیشتر را در قوه‌ی مجریه داشته باشند. دبیر شورای عالی امنیت ملی حزب را سازمانی خواند که می‌خواهد در سراسر یک سرزمین و کشور گسترش یابد و دارای شعبه‌های محلی است و گفت: حزب تشکیلاتی است که می‌خواهد در یک رقابت آشکار و شفاف ظهور و بروز پیدا کند. وی تصریح کرد: بنا نیست حزب کار مخفی کند، کار حزب رقابت سیاسی است، اما به طور آشکار و روشن. روحانی با تاکید بر این‌که حزب باید دارای اهداف و استراتژی روشن باشد، اظهار داشت: نظام جمهوری اسلامی ایران به عنوان نظام مردم‌سالار همواره از نوسازی سیاسی هم‌چون نوسازی اقتصادی و فرهنگی استقبال خواهد کرد. اگر می‌خواهیم این نظام مردم‌سالار بماند و برای دیگران یک الگو باشد باید همواره در فکر بازسازی و نوسازی باشیم. وی با تاکید بر این‌که اصول مفاهیم سنتی را ارج می‌نهیم، افزود: اما باید واقعیت‌های دنیای امروز را در نظر داشته باشیم، بی‌تردید حزب محصول تحول بنیادین در عرصه‌ی سیاست، اقتصاد و فرهنگ است. روحانی معتقد است که زایش حزب بدون تحول بنیادین در این سه عرصه جامعه امکان‌پذیر نیست، و حزب در جامعه‌ای که از لحاظ سیاسی دارای مشروعیت سنتی باشد مفهومی ندارد. وی در این راستا به نظام گذشته در ایران اشاره و حزب تحمیلی رستاخیز را یادآور شد و با بیان این که فعالیت حزب پیش شرط اساسی دارد، ادامه داد: آزادی مردم، آزادی بیان، آزادی عقاید، برابری حقوق افراد جامعه و شهروندان، پیش شرط‌های فعالیت حزب هستند. دبیر شورای عالی امنیت ملی تصریح کرد: حزب زمانی متولد می‌شود که دیواره‌های مشروعیت سنتی فرو ریزد و یک مشروعیت قانونی در جامعه حاکم شود و دیگر یک شخص حاکم نباشد، بلکه ساختار حاکم شود و به جای حاکمیت سلیقه‌های فردی، قانون حاکم شود. وی بر این اعتقاد است که آنچه مشروعیت را می‌سازد تمایل، ‌نظر و رای افراد است. روحانی هم چنین به بعد اقتصادی در یک جامعه برای تولد حزب اشاره و خاطرنشان کرد: ‌حزب در جامعه‌ای که در آن توسعه اقتصادی وجود ندارد متولد نمی‌شود. روحانی در این راستا این پرسش را مطرح کرد که در جامعه‌ای که مردم به معاش خود نیازمندند حزب می‌تواند چه مفهومی داشته باشد و ادامه داد: حزب زمانی جایگاه خود را می‌یابد که جامعه بتواند به سمت ارزش‌های فرامادی حرکت کند، و جامعه‌ای که به نان شب محتاج است کی می‌تواند به فکر حضور در عرصه سیاسی باشد؟ وی تصریح کرد: در جایی که انباشت سرمایه و تولید و گسترش نیازمندی‌ها و مصرف معنا ندارد ظهور و بروز حزب نیز مفهومی ندارد. وی معتقد است: در جامعه‌ای که دارای حرکت و رشد اقتصادی باشد حزب مفهومی واقعی پیدا می‌کند. دبیر شورای عالی امنیت ملی هم‌چنین به بعد فرهنگی برای تولد احزاب در جامعه اشاره کرد و گفت: جامعه‌ای که از لحاظ فرهنگی کاملا بسته باشد، و تفکر در آن انزواگرایی سیاسی باشد، و در آن تحقیر دنیا مطرح باشد، و علم و عقل و خردورزی جایگاهی نداشته باشد حزب مفهومی ندارد. وی تاکید کرد: در یک تحول اقتصادی، ‌سیاسی، فرهنگی حزب به مفهوم مدرن آن ظهور می‌یابد و می‌تواند کارکردهای سه گانه معروف خود را دنبال کند. روحانی شکل‌دهی به افکار عمومی و نخبه‌پروری را از وظایف و کارکردهای حزب دانست و افزود: حزب باید تلاش کند که مردم را به سمت حرکت در عرصه‌ی سیاست تشویق کند و برای آنها حق‌شان را در دخالت در سرنوشت خود تشریح کند. دبیر شورای عالی امنیت ملی حق تعیین سرنوشت را نه تنها یک حق شهروندی، بلکه بر اساس اسلام یک وظیفه شرعی و بر اساس انقلاب یک کار انقلابی خواند و ادامه داد: اگر در یک جامعه مشارکت مردمی سیر نزولی بپیماید باید احزاب را مورد سوال قرار داد. وی در این راستا به نفع و وظیفه‌ی احزاب در تشویق مردم برای حضور و مشارکت در عرصه‌های مختلف اشاره و خاطرنشان کرد: مشارکت مردمی در صورتی تحقق می‌یابد که شهروندان به مشارکت تمایل داشته باشند و نظام سیاسی نیز مشارکت را از جمله حقوق شهروندی بداند و به آن عمل کند. روحانی برگزیدن افراد برای انتخابات از سوی احزاب و معرفی آن‌ها به مردم را از جمله وظایف احزاب دانست و تصریح کرد: ای کاش احزاب جامعه ما به حد و رشدی می‌رسیدند که برای انتخابات نیاز به فیلتری جز فیلتر حزب نداشتیم. وی بر این اعتقاد است که این امر چنانچه احزاب فعال شوند و به وظیفه خود عمل کنند امکان‌پذیر است. دبیر شورای عالی امنیت ملی افزود: ای کاش می‌شد که به سمتی حرکت کنیم که احزاب فیلترهای اصلی برای کاندیداها باشند و نیازی به فیلترهای دیگر نباشد، و این امکان‌پذیر است؛ اگر به معنای واقعی کلمه دنبال توسعه سیاسی باشیم. وی تاکید کرد: اگر توسعه‌ی سیاسی حاصل شود دچار این پیچ و خم‌ها نخواهیم شد. روحانی هم‌چنین به وظیفه‌ی جهت‌دهی مردم برای انتخاب افراد به عنوان یکی دیگر از وظایف احزاب اشاره کرد وگفت: الآن ما در شرایط ویژه‌ای هستیم، نظام نوپایی داریم و کار آزاد سیاسی را هنوز زیاد تجربه نکرده‌ایم. وی با بیان این‌که تنها ‌25 سال از عمر انقلاب طی شده و این در حالی است که دهه‌ی اول آن را در مسائل داخلی و جنگ طی کرده‌ایم، اظهار داشت: همه‌ی فرصت ما فرصت ‌15 ساله‌ی پس از جنگ بود، در حالی که کشورهای غربی در زمینه‌ی آزادی و انتخابات سابقه‌ی سیصد ساله دارند. وی برای این کسب تجربه و رسیدن به حد لازم در زمینه‌ی آزادی و انتخابات به نقش مهم احزاب اشاره کرد و گفت: در این راستا باید از ظهور و تولد احزاب جدید و فعالیت‌ آن‌ها در جامعه خوشحال باشیم. به گزارش خبرنگار سیاسی خبرگزاری دانشجویان ایران (ایسنا)، روحانی با بیان این که «از آنجا که مردم از برخوردهای سیاسی خشن و به دور از قواعد بازی، و شعارها و جنجال‌ها، و تنش‌های بی‌ثمر که عواقب آن سو ‌ظن، بدبینی و کم کم انزوای سیاسی است، خسته شده‌اند» افزود: اگر حزب اعتدال و توسعه به دو کلمه تشکیل دهنده نام خود تنها متعهد باشد قطعا به وظیفه‌ی خطیر حزبی خود در این زمینه به درستی عمل کرده است. وی از دانشگاه به عنوان مهم‌ترین عرصه‌ی آماده و حاضر برای تحرک در عرصه‌های اجتماعی یاد کرد و اظهار داشت: متاسفانه آمار و ارقام در دانشگاه‌ها نشان می‌دهد جز تعداد بسیار محدودی، دانشجویان کم کم به سمت سیاست‌گریزی و انزوا در حال حرکتند، که این یک علامت خطر، چراغ قرمز و آژیر برای همه‌ی مسئولین امر است. وی با طرح این سوال که چرا باید در آستانه ‌25 سالگی انقلاب دانشجویان و اندیشمندان به این نقطه برسند، از این امر اظهار تاسف کرد. دبیر شورای عالی امنیت ملی با بیان این‌که جامعه‌ی ما عطش اعتدال دارد و همواره در پی توسعه می‌باشد متذکر شد: اگر حزب اعتدال و توسعه که امروز اولین کنگره‌ی خود را تشکیل داده بتواند به شعارهای خود پایبند بماند قطعا امر بسیار مبارکی را برای جامعه به ارمغان آورده است. وی ایجاد همبستگی ملی، ‌رابطه‌ی صحیح بین مردم و جامعه حاکمان و دولت، اعتماد در مردم نسبت به نظام، آموزش‌های سیاسی اخلاق به مردم و حرکت احزاب در قالب قانون و برنامه‌ریزی برای حل مسائل مهم اقتصادی، سیاسی را به عنوان مهم‌ترین رسالت احزاب در جامعه امروز دانست و خاطرنشان کرد: اگر احزاب بتوانند مسائل منطقه‌ای، ‌ محلی و قبیله‌ای را کنار بگذارند و مردم را به یک همبستگی ملی دعوت کنند و تنها منافع ملی و منافع مشترک کل جامعه برای‌شان مهم باشد قطعا همبستگی و وفاق ملی در جامعه به وجود خواهد آمد. به گزارش ایسنا، روحانی با تاکید بر این‌که فعالیت احزاب باید در جهت ترویج همبستگی ملی باشد نه انشقاق و تفرق سیاسی، خاطرنشان کرد: اگر محصول فعالیت یک حزب انشقاق باشد باید در عملکرد خود شک کند؛ و همواره تجدید نظری بر اعمال خود داشته باشد. روحانی گفت: برای یک حزب افتخار نیست که شکاف‌های ملی را افزایش دهد، بلکه افتخار یک حزب این است که وحدت ملی بیافریند. وی کاهش سو  تفاهمات بین جامعه و نظام جمهوری اسلامی را یکی دیگر از کارکردهای بنیادی احزاب دانست و افزود: احزاب در شرایطی که نظام این فرصت را به آن‌ها بدهد، باید سو تفاهمات را کاهش داده و نزاع‌ها و پیکارهای خشن سیاسی را به سمت قالب‌ها و چارچوب‌های مسالمت‌آمیز و عقلانی در جامعه هدایت کنند. روحانی ادامه داد: اگر احزاب برنامه‌ی مدون و درستی داشته باشند و همواره به کنکاش در امور جامعه بپردازند قطعا جامعه می‌تواند به اصلاحات واقعی رسیده، سیستم بروکراسی را تغییر داده و از وجود دولتی که همواره می‌خواهد در همه مسائل دخالت کند جامعه را نجات داده و برهاند. وی هم‌چنین به قرار گرفتن تدریجی احزاب در پروسه‌ی تصمیم‌سازی تاکید کرد و افزود: از آنجا که حرف و ادعای یک حزب واقعی این است که ما می‌توانیم همواره با برنامه‌های خود حتی یک کشور را اداره کنیم قطعا یک حزب درست و واقعی باید در همین راستا برای گره‌های کور راه حلی مناسبی ارائه دهد. دبیر شورای عالی امنیت ملی ادامه داد: اگر مردم در جامعه به خود اعتماد به نفس نداشته باشند، و به نقش و وظیفه خود آگاه نباشند، و هم‌چنین از طرفی به نظام و مسئولین اعتماد کامل نداشته باشند، نتیجه‌ای جز انزوای سیاسی و تفاوت نخواهد داشت؛ اما اگر مردم به خود اعتماد کنند و نقش خود را همواره باور کنند، اما به دولت و نظام اعتماد نداشته باشند در جامعه شورش و اعتراض به وجود خواهد آمد، که دشمن امروز تنها به دنبال همین امر می‌باشد. وی تاکید کرد: اما اگر مردم به خود اعتماد نداشته و به وظیفه و رسالت خود توجه نکنند، ولی به نظام اعتماد کامل داشته باشند قطعا تابعیت محض و خودسپاری در آن جامعه به وجود خواهد آمد. وی ادامه داد: اما اگر جامعه‌ای هم به خود اعتماد داشته باشد و مردم رسالت سنگین خود را به خوبی حفظ کنند و همواره تمایل به حضور در صحنه داشته باشند، و در عین حال به نظام هم اعتماد کنند نتیجه‌ای جز مشارکت در آن جامعه به بار نخواهد آمد. وی با طرح این پرسش که آیا با تعاملات فعلی در صحنه جهانی نظام جمهوری اسلامی می‌تواند به اهدافی که در چشم‌انداز بیست ساله مسئولین امر ذکر کرده‌اند برسد، افزود: در چشم انداز بیست ساله، ایران کشوری توسعه یافته که حرف اول را در اقتصاد و هویت اسلامی و انقلابی می‌زند و الهام‌بخش در جهان اسلام با تعامل سازنده و موثر روابط بین‌المللی خود را پیش برد ترسیم شده، لذا ما برای رسیدن به این امر که خیلی هم دور از دسترس عقل هم نیست نیاز به فن آوری و تعامل گسترده با دنیا داریم. روحانی ادامه داد: احزاب وظیفه دارند همواره به مردم اعتماد به نفس دهند که شما اصل هستید، و حضور در صحنه سیاسی نه تنها به عنوان یک وظیفه شهروندی، بلکه به عنوان یک وظیفه‌ی دینی و ملی می‌باشد. به گزارش ایسنا، وی با تاکید بر این‌که این گونه امور به معنای انتقاد به دولت از سوی احزاب نیست، افزود: احزاب باید هم نقش حمایتی و هم نقش انتقادی داشته باشند، و بگذارند اختلافات شکل منازعات و مخاصمات به خود بگیرد. روحانی با تاکید بر این که باید راه مجاب‌سازی یکدیگر و گفت‌وگو را بیاموزیم، افزود: احزابی که مردم را به خشونت دعوت می‌کنند و به جای گفتمان سیاسی جامعه را دائما به اعتراض دعوت می‌کنند به وظیفه و رسالت حزبی خود به درستی عمل نکرده‌اند. احزاب در این شرایط باید اخلاقیات و توسعه سیاسی را ترویج دهند. روحانی با اعتقاد بر این‌که ما برای توسعه سیاسی نیاز به ویژگی‌ها و اخلاقیت خاصی داریم، اظهار داشت: امکان‌پذیر نیست در جامعه به دنبال توسعه سیاسی باشیم اما مردم دچار انفعال باشند و احزاب به جای واقع‌گرایی و عملگرایی احساسات و شعارزدگی را در جامعه حاکم کنند. وی با اعتقاد بر این‌که برخی احزاب امروز فقط تنها به هویت‌های قبیله‌ای خاص خود توجه دارند، متذکر شد: نمی‌شود در یک جامعه به دنبال توسعه سیاسی بود، اما جای هویت‌های ملی هویت‌های محلی و قبیله‌ای نوین را حاکم کرد. ما باید همواره به دنبال هویت ملی باشیم و به جای دگرهراسی و ترس از بیگانه به طور مداوم مردم را برای حضور گسترده در صحنه تشویق کنیم. روحانی با تاکید بر این‌که باید همواره در قالب قانون و اجماع نظر حرکت کنیم، افزود: همان‌طور که تجربه‌ی چند سال گذشته نشان داده است تا اجماع نظر در کشور وجود نداشته باشد و همه‌ی احزاب و جریانات سیاسی به یک اجماع مشخص نرسند، جامعه به سمت موفقیت پیش نخواهد رفت. دبیر عالی شورای امنیت ملی طرح برنامه‌ی مستقل برای تامین مسائل مهم سیاسی، اقتصادی، فرهنگی را از مسوولیت‌های مهم احزاب خواند و در پایان برای حزب اعتدال و توسعه جهت حرکت در مسیر و اهداف مدنظر، منافع ملی کشور و استقرار ثبات ملی اظهار امیدواری کرد و گفت: اگر حزب اعتدال و توسعه در دومین کنگره‌ی خود بتواند با افتخار اعلام کند که برنامه‌ی مشخص و دقیقی برای کشور دارد و توانسته است انسان‌های ورزیده و نخبه‌ای را در رشته‌های مختلف تربیت کند، قطعا وظیفه‌ی مهم ملی و دینی خود را انجام داده است، در غیر این صورت باید در فعالیت‌های خود تجدیدنظر کند. / سخنرانی دبیرکل حزب اعتدال و توسعه / دکتر محمدباقر نوبخت، دبیر کل حزب اعتدال و توسعه نیز در اولین کنگره‌ی سراسری این حزب گفت: اگر مجلس با اندیشه‌ی اعتدال شکل بگیرد و بعد از آن دولت آتی هم بر همین اساس به‌وجود آید و قوه‌ی مجریه‌ی آتی هم بتواند جمعی از شایستگان همه‌ی جناح‌ها را دور هم جمع کند، قطعا تا حد زیادی به اهداف انقلاب اسلامی دست خواهیم یافت. به گزارش خبرنگار سیاسی خبرگزاری دانشجویان ایران (ایسنا)، وی کارکرد دو سال گذشته‌ی این حزب و خط و مشی آینده‌ی آن را مورد بررسی قرار داد و خاطرنشان کرد: تقریبا از چهار سال گذشته یک تحلیل واحد و همسو نسبت به رخدادهای داخلی و خارجی، جمعی از دوستان را که سال‌ها دستمایه کار وزارت در قوه‌ی مجریه، کار وکالت در قوه‌ی مقننه و سفارت در نمایندگی‌های جمهوری اسلامی در خارج از ایران را داشتند به این نتیجه رساند که برای این مقطع از تاریخ انقلاب اسلامی دیگر نمی‌توان به صورت منفرد و ایزوله و تنها عمل کرد، بلکه نیازمند یک همگرایی، هم‌اندیشی و کار مشترک است. وی ادامه داد: دیدگاه هیات موسس این حزب این بود که جمهوری اسلامی و جامعه‌ی ایران در آن مقطع متاثر از چند عامل داخلی و خارجی است. نوبخت موفقیت لیبرال دموکراسی در طی برخوردهای قرن ‌20 که شرایط جدیدی برای جهان ایجاد کرد را عامل خارجی این امر معرفی کرد و افزود: امروز بر خلاف گذشته لیبرال دموکراسی این طور نیست که در گوشه‌ای بماند و کشورهای جهان سوم با دیدگاه خودشان آن را تعریف کنند؛ بلکه امروز لیبرال دموکراسی خودش، خود را عرضه می‌کند. دبیر کل حزب اعتدال و توسعه ادامه داد: در داخل بعد از گذشت دو دهه از انقلاب در زمانی که این اندیشه در حزب اعتدال و توسعه شکل می‌گرفت با یک نسل جدید، نوخواه جدید و مطلع از تحولات جهانی مواجه بودیم. لذا در شرایطی که بخشی از اهداف نظام جمهوری اسلامی در حالی که وارد دهه‌ی سوم می‌شدیم هنوز تحقق نیافته بود حزب اعتدال و توسعه شکل گرفت. وی رمز موفقیت کشور در پیروزی انقلاب اسلامی و بیرون آمدن موفقیت‌آمیز از جنگ هشت‌ساله تحمیلی را اتحاد، وفاق و همراهی نیروهای دلسوز انقلاب دانست و افزود: حزب اعتدال و توسعه در آن مقطع بر این باور بود که امکان پاسخگویی به مطالبات و انتظارات نسل نو در کشور وجود دارد، و راهی جز این ندارد که از مجموعه‌ی سرمایه‌های این کشور و شایستگان برای پاسخگویی به نیازهای داخلی استفاده بکند. ما به این نتیجه رسیدیم که راهی جز توسعه‌یافتگی نیست و تنها توسعه‌یافتگی است که می‌تواند ایران را به آن منزلت و جایگاه که در عرصه‌ی جهانی در خور و شایسته این ملت است قرار دهد، و در داخل هم توسعه‌یافتگی می‌تواند پاسخگوی نیازهای نسل انقلاب باشد. نوبخت ادامه داد: علی‌رغم این‌که حزب اعتدال و توسعه همواره بر این عقیده است که جناح‌های موجود و تعریف‌شده و مشخص در کشور هر کدام بخشی از واقعیت نظام هستند، اما همواره تاکید می‌کنیم که همه‌ی شایستگان تنها در دو جناح موجود و مصطلح خلاصه نشده‌اند. این فعال سیاسی با تاکید بر این‌که بخش قابل توجهی از شایستگان در خارج از دو جریان موجود کشور هستند، افزود: اگر مسوولان امر به دنبال این هستند که ایران را در عرصه‌های جهانی و رقابت‌های بین‌المللی به منزلت و جایگاه در خور خود برسانند و هم‌چنین در داخل هم بتوانند فرصتی ایجاد کنند که جمهوری اسلامی بتواند در برابر آنچه که از خارج عرضه می‌شود خود مدل حکومتی مطلوب را ارائه کند باید شایستگان را بیرون از دو جناح سیاسی پیدا کند. وی بر نگاه فراجناحی حزب متبوعش نسبت به مسائل روز سیاسی اشاره کرد و افزود: حزب اعتدال و توسعه همواره اعتقاد داشته که این فکر باید بتواند در قالب یک تشکل و امروز با توجه به تحولات سیاسی در قالب یک ساختار حزبی، عرضه شود، از این رو و بر پایه‌ی این مسائل حزب اعتدال و توسعه شکل گرفت. نوبخت با اشاره به این‌که در این چند سال تلاش ما این بود که بدون وارد شدن به عرصه‌های اختلاف‌انگیز که هیچ ثمری جز مایوس کردن مردم از مسائل و غافل ماندن مسوولان از ارائه خدمت به جامعه ندارد، بتوانیم افکارمان را تئوریزه کرده و یک مدل توسعه‌ای را فراهم کنیم. وی با تاکید بر این‌که ما هیچ‌گاه به توسعه‌ی یکجانبه اعتقاد نداشته‌ایم، خاطرنشان کرد: توسعه‌ی سیاسی به تنهایی به همان میزان از نظر ما ناکافی است که عده‌ای بر توسعه‌ی اقتصادی به تنهایی تاکید می‌کنند. ما معتقدیم که باید در همه‌ی عرصه‌های سیاسی، اقتصادی، فرهنگی و... بتوانیم متناسب با شکل جامعه رشد یابیم، چرا که تنها یک توسعه‌ی همه‌جانبه می‌تواند یک توسعه‌ی پایدار را فراهم کند. وی با بیان ‌این که ما توسعه‌ی پایداری که نوعی توسعه‌ی واقع‌بینانه است را به عنوان توسعه‌ی اعتدالی معرفی کرده‌ایم، افزود: حزب اعتدال و توسعه هر عاملی که بتواند شایستگان را برای تامین توسعه گرد هم جمع کند یک حرکت مثبت و مطلوب تلقی می‌کند. نماینده‌ی مردم رشت در مجلس شورای اسلامی ادامه داد: حتی اگر افرادی از تشکیلات حزب اعتدال و توسعه به مجلس راه نیابند اما افرادی با این اندیشه اعتدالی و کسانی که اعتدال سیاسی را زمینه‌ای برای ایجاد وفاق ملی و وفاق ملی را زمینه‌ای برای توسعه‌ی ملی و پایدار تلقی می‌کنند به مجلس راه یابند آنها هم در چارچوب فکری حزب اعتدال و توسعه قرار دارند. نوبخت ضمن بیان این‌که ما از هر شایسته‌ای که در هر جناحی قرار داشته باشد حمایت می‌کنیم، افزود: در این چارچوب افراطیون دو جناح جایی نخواهند گرفت، چرا که افراط موجب می‌شود تنها به یک جنبه معطوف و از بقیه عرصه‌ها وا بمانیم. دبیر کل حزب اعتدال و توسعه هر یک از جناح‌های کشور را به تنهایی ناتوان در اداره و مدیریت کشور دانست و افزود: توسعه اعتدالی بدون ثبات امکان ناپذیر است، و امروز با توجه به رکودی که در اقتصاد جهانی وجود دارد بسیاری از سرمایه‌ها اگر امنیت کافی وجود داشته باشد، به کشور بازمی‌گردند؛ اما اگر در داخل دوییت و اختلاف وجود داشته باشد قطعا فرصت مناسب از ایرانیان و شایستگان برای بازگشت به کشور گرفته می‌شود. نوبخت طبیعی‌ترین نتیجه‌ی اختلافات جناحی و درگیری‌های سیاسی را مایوس شدن شایستگان و نخبگان از مشارکت در فعالیت‌های سیاسی دانست و افزود: حزب اعتدال و توسعه بر آن است که بتواند با یک اندیشه معقول، انسان‌های شایسته، فهیم، خردگرا و ارزشی را دور هم جمع کند تا بتوانیم در سایه‌ی یک مشارکت و تشریک مساعی نسبت به تجهیز منابع برای توسعه‌یافتگی گام برداریم. دبیر کل حزب اعتدال و توسعه در پایان از همه‌ی شایستگان کشور برای همراهی با این حزب برای حضور گسترده در انتخابات و در جهت سرافرازی ایران اسلامی دعوت به عمل آورد. / سخنرانی دبیر کنگره‌ی حزب اعتدال و توسعه / همچنین” علی جنتی “دبیر کنگره‌ی حزب اعتدال و توسعه در سخنرانی خود گفت: از یک سال پیش اندیشه‌ی برگزاری کنگره‌ی حزب شکل گرفت تا آنچه که در اساسنامه بر عهده‌ی کنگره نهاده شده است مورد بررسی و تصویب قرار گرفت. به گزارش خبرنگار سیاسی خبرگزاری دانشجویان ایران (ایسنا)، ‌ وی اظهار داشت: حزب نوپای اعتدال و توسعه امروز اولین کنگره‌ی خود را برگزار می‌کند و بنیانگزاران این حزب در طول چهار سالی که از عمر این تشکیلات می‌گذرد با هم‌اندیشی و تلاش مستمر به تدوین چارچوب‌های اساسی، ساختار تشکیلات، جذب نخبگان و علاقمند به اندیشه‌ی اعتدال و توسعه پرداختند و با گسترش سازمان، تشکیل هسته‌های حزبی در ‌12 استان کشور، این مجموعه را فراهم آوردند. وی که در در اولین کنگره سراسری حزب اعتدال و توسعه سخن می‌گفت، با اشاره به ضرورت‌ها و الزاماتی که در اساسنامه‌ی حزب بر عهده‌ی شورای مرکزی گذاشته شده است، گفت: از یکسال پیش اندیشه‌ی برگزاری این کنگره شکل گرفت تا آنچه که در اساسنامه بر عهده‌ی کنگره گذاشته شده از جمله بررسی عملکرد چهارساله، برنامه‌های آینده، خط و مشی و مواضع حزب و انتخاب اعضای جدید شورای مرکزی مورد بررسی و تصویب قرار گیرد. جنتی با اشاره به شرایط حساس کنونی به خصوص در آستانه‌ی انتخابات مجلس شورای اسلامی تاکید کرد: این ضرورت ایجاب می‌کرد که اعضا  کانون‌های حزبی و دفاتر استان‌ها گرد هم‌ آیند و در خصوص اصلی‌ترین مسائل داخلی و خارجی به ویژه در زمینه‌ی انتخابات هم‌فکری و اعلام نظر کنند. وی ادامه داد: کمیته‌ی برگزاری کنگره با تشکیل جلسات منظم و بررسی اقدامات قابل انجام تلاش نمود تا با برنامه‌ریزی مناسب از این همایش یکروزه حداکثر استفاده به عمل آید. جنتی از تصویب آیین‌نامه داخلی کنگره، مرامنامه، اساسنامه و بحث و تبادل‌نظر درباره‌ی منشور توسعه‌ی اعتدالی در جلسه‌ی یکروزه‌ی اولین کنگره خبر داد و اظهار امیدواری کرد که این حزب بتواند با بهره‌گیری از شخصیت‌های سیاسی با تجربه، فرهیخته و خردگرا و برقراری ارتباط و همکاری سازنده با سایر اعضا  و تشکل‌های سیاسی تجربه‌ای نوین در تحقق نواندیشی، استقلال فکری و اعتدال سیاسی را به نمایش گذارد. جنتی در پایان تاکید کرد: در بیانیه‌ی پایانی این کنگره خط مشی و مواضع حزب به طور شفاف به اطلاع عموم خواهد رسید. / در حاشیه‌ی مراسم / %%% در مراسم اولین کنگره‌ی حزب اعتدال و توسعه، علیرضا محجوب دبیرکل خانه‌ی کارگر، حسن غفوری‌فرد دبیرکل جمعیت وفاداران انقلاب اسلامی و تنی چند از روزنامه‌نگاران حضور داشتند. %%% شعار این کنگره” اعتدال سیاسی، وفاق ملی، توسعه پایدار “بود. %%% در این مراسم دکتر نوبخت دبیرکل حزب اعتدال و توسعه به قرائت بخشی از نامه‌ی محجوب دبیرکل خانه‌ی کارگر به این کنگره پرداخت و گفت: در این نامه دبیرکل خانه‌ی کارگر، حزب اعتدال و توسعه را حزبی مشهور به جهت‌گیری‌های سنجیده، عمیق و موثر در جهت خواست مردم ایران خوانده است. نزدیک شدن به پایان دوران مسوولیت حجت‌الاسلام و المسلمین سیدمحمد خاتمی را بهانه‌ای دیدیم تا از آن به عنوان فرصتی برای مرور خلاصه‌ای از دیدگاههای ایشان در زمینه‌های مختلف علمی، فرهنگی، اجتماعی، اقتصادی و سیاسی بهره بریم و نکته‌هایی از آن‌چه در هشت سال خدمت پر ثمر از مکتب «آموزگار ادب و شکیبایی «آموخته‌ایم را یادآور شویم. در گذری دیگر به دیدگاههای خاتمی، به موضوع مطرح شده از سوی وی در زمینه‌ی تمدن اسلامی و ایرانی می‌پردازیم. علل ضعف تمدن اسلامی در برابر تمدن غرب به گزارش خبرگزاری دانشجویان ایران (ایسنا)، حجت‌الاسلام و المسلمین طی سخنانی در افتتاحیه‌ی کنفرانس اسلامی (18 /9/ 76) گفت: «درد بزرگ ما، این است که امت اسلامی، که روزگاری پرچمدار دانش و اندیشه و مدنیت بوده است، طی قرنهای اخیر دچار ضعف و واپس ماندگی شده است و با انفعال دردناکی که در برابر تمدن پر هیمنه روزگار پیدا کرده است، حتی فرصت و توان بهره گیری درست از دستاورد های این تمدن را نیز نیافته است. هر تمدنی تا روزی پا برجاست که توان پاسخ گویی به پرسش های دمادم نو شونده و نیازهای متحول انسان را داشته باشد و اگر نداشت، محکوم به نابودی است و تمدن امری بشری است که دستخوش زایش، بالیدن و مرگ می‌باشد. پرسش‌ها و نیازهای بشر روزگار ما، با بسیاری از پرسش ها و نیازهای پیشینیان متفاوت است واگردر این سده ها در برابر تمدن غرب که خود، پاسخی طبیعی به پرسش انسان غربی ست، دچار انفعال شده‌ایم، از آن روست که به علل مختلف، از پرسش محروم شده‌ایم و قومی که پرسش ندارد، اندیشه ندارد و قوم بی اندیشه محکوم به انفعال و تسلیم در برابر دیگران است.» احیای مجدد تمدن اسلامی وی افزود: «قومی که آفریننده یکی از درخشان ترین تمدن های تاریخ بوده است، باز هم قادر است، تمدن ساز باشد، به شرط این که اهل فکر و ذکر شود و این فکر و ذکر حاصل نمی شود مگر در اثر: 1-بازگشت تامل آمیز به خویشتن تاریخی که از یک سو ریشه در وحی الهی دارد که جاودانه است و از سوی دیگر، صاحب ظرفیت ممتاز فرهنگی - تاریخی ست که به گذشته تعلق دارد. 2 -شناخت درست وعمیق زمانه. در این باید باب بدانیم که میان تمدن اسلامی (یا به تعبیردرست، تمدن مسلمانان) و زندگی امروزمان پدیده یی به نام "تمدن غرب " فاصله انداخته است، تمدنی که دستاوردهای مثبت آن، کم نیست وآثار منفی آن نیز به خصوص برای غیر غربیان فراوان است و زمانه ما، زمانه استیلای تمدن و فرهنگ غربی ست که شناخت آن، لازم است. باید گذشته خودرا بشناسیم و نقد خردمندانه گذشته به منظور یافتن تکیه گاهی برای عزت امروز و سکویی برای پریدن از امروز به فردایی که حتی از دیروزمان درخشان‌تر باشد، لازم است. بی‌تردید در این مسیر در صورتی کامروا خواهیم بود که انصاف و شایستگی بهره گیری از دستاوردهای مثبت علمی، فنی و اجتماعی تمدن غرب را که برای رسیدن به آینده ناگزیر باید از آن، گذر کنیم، داشته باشیم.» جامعه مدنی اسلامی گام نخست در تمدن نو اسلامی خاتمی خاطرنشان کرد: «اگر به افق دورتر بنگریم و با تفاهم، در کنار یکدیگر باشیم و برادرانه دست همدیگر را بگیریم، می توانیم نسل امروز و فردا را به سوی تمدن نو اسلامی به حرکت درآوریم و برای این کار همگی ما، نخست باید همت خود را مصروف تحقق " جامعه مدنی اسلامی " در درون کشورهای خود کنیم.» تمسک به قرآن، راه احیای تمدن اسلامی وی تاکید کرد: «باز یافتن عزت اسلامی که خداوند برای ما، خواسته است و یافتن توان لازم برای به دست آوردن سهم شایسته خود، در جهان کنونی و افزایش تمدن نو، یا دست کم مشارکت فعال در آفرینش تمدنی که خواه ناخواه پدید خواهد آمد، مستلزم آن است که ما، مسلمانان به دو امر اساسی اهتمام ورزیم، یکی خرد واندیشه و دیگری انسجام و همبستگی، آیا برای به دست آوردن این دو گوهر گرانسنگ کاری اطمینان بخش تر از تمسک به قرآن، که میراث جاودان پیامبر عظیم الشان اسلام (ص) است، داریم؟ » نقش تمدن ایرانی در تمدن اسلامی رییس‌جمهور هم‌چنین طی سخنانی در مراسم افتتاح شبکه جهانی جام جم (9/25/ 76) اظهار داشت: «بنده به هیچ وجه نقش و سهم دیگر اقوام و ملتها را در تمدن اسلامی نفی نمی کنم و مبادا که این، دست کم در شکل گیری و بسط تمدن اسلامی، نقش بسیار ممتازی ست. بذر اسلام در بستر جان ایرانی شکوفا شد و ایرانی نیز در اسلام ندای رهایی و رشد خویش را یافت و این دو پیوند مبارک بود و در برهه ای از تاریخ، یکی از درخشان ترین تمدنها را به وجود آورد. هویت ایرانی - اسلامی وی خاطرنشان کرده است: «من بارها گفته‌ام که باید با تمدن ها و فرهنگ ها گفت وگو کنیم، اما قبل از آن، باید این " مایی " که می خواهد با دیگران سخن بگوید، معلوم بشود که چه کسی ست. در یک کلام بگویم، هویت ما، ایرانی اسلامی ست. ما، به ایرانی بودن خود، افتخار می کنیم. ما، ایرانی هستیم و اسلام با همه عظمت های خود، آغوش باز ایرانی را به روی خود، گشوده دید و در ایرانی استعدادی یافت و از این استعداد بهره گرفت و اسلام در سایه استعداد ایرانی شکوفا شد.» تداوم هویت ایرانی مسلمان در تاریخ خاتمی طی سخنانی در سخنرانی در جمع ایرانیان مقیم ترکمنستان (7/10/76) نیز گفت: «چه در طوفان ها و درگیری ها و کشاکش های سیاسی و غارت ها و دست به دست گشتن های ایران و چه در دوران دویست ساله استعمار گذشته، ایرانی همچنان ایرانی مسلمان مانده است و این ملت اگر نیروهایش، آزاد بشود و برای شکوفایی این استعدادها زمینه سازی بشود، می‌تواند معجزه پشت سر گذاشتن آن دوران سیاه عقب ماندگی را ایجاد بکند و نیز خود، در عرصه جهانی به صورت یک نیروی پیشرو و الگو در بیاید. کار، کار دشواری ست، اما شدنی.» فرهنگ و تمدن ایرانی - اسلامی و جهت انقلاب اسلامی وی هم‌چنین در مصاحبه با شبکه سی. ان. ان. (19 /10/ 76) گفت: «ملت ایران ملت بسیار بزرگی ست و سابقه درخشانی در تمدن و فرهنگ دارد. همزمان با دولت شهرهای یونان، در ایران تمدن بزرگی برقرار بوده است و همزمان با امپراطوری رم، در ایران تمدن وسیعی وجود داشته است. بعد از اسلام هم مردم ایران با آغوش باز اسلام را پذیرفتند. پیوند میان استعدادایرانی و آموزش های عالی اسلام معجزه آفرید. البته من به هیچ وجه سهم دیگر ملت ها را در تمدن اسلامی انکار نمی کنم، ولی نقش ملت بزرگ ایران در آفرینش و بسط تمدن اسلامی نقش ممتازی بوده است. این ملت در 200 سال گذشته هم برای آزادی و هم برای استقلال و برای یک زندگی شرافتمندانه تلاش کرده است. ما، صد سال پیش مشروطیت را در ایران داشتیم و نیز مبارزات زیادی که با استعمار شد، در نهایت انقلاب اسلامی شکل گرفت. این انقلاب اسلامی دو جهت داشت و باید داشته باشد، یکی، بازآوردن تعبیر و روایتی از دین است که دینداری را با آزادی توام کند. البته الان که حدود چهار قرن ازتاسیس تمدن امریکایی میگذرد، به نظر ما، تجربه بشری به ما، آموخته است که زندگی سعادتمند باید روی سه پایه استوار باشد: دینداری، آزادی و عدالت. این است جهتی که انقلاب اسلامی می خواهد و برایش تلاش می کند و با این سرمایه وارد قرن بیست و یکم می شود.» خود باوری و احیای تمدن اسلامی، مهمترین دستاورد انقلاب وی طی سخنانی در جمع سفیران خارجی مقیم ایران (21 /11/ 1376) خاطرنشان کرد: یکی از نتایج بزرگ انقلاب ما _ که اگر جدای از سایردستاوردهای اقتصادی، سیاسی وعلمی، فقط همین دستاورد را داشت، کافی بود، این است که ملت ما، احساس زیان نکند و احساس سود کند _ خودباوری بود. ملت ما، در سایه انقلاب خود، توانست هویت تمدن آفرین و فرهنگ ساز خود را احیا کند. در طول تاریخ ملت های زیادی نبوده اند که توانسته اند تمدن بشری و فرا گیر را بیافرینند. ملت ایران بدون تردید یکی از ملت های بزرگ و معدود و محدودی ست که توانسته است، تمدن ساز باشد. این نشانه ظرفیت مردم خوب ماست و انقلاب اسلامی ما، این هویت تمدن ساز و فرهنگ آفرین را احیا کرد و این سرمایه بزرگی بود که اجازه داد ملت ما، در مقابل همه مشکلات داخلی و فشارهای خارجی روی پای خود بایستد» تداوم هویت و فرهنگ ایرانی در مقابل هجوم اقوام بیگانه وی در جمع جمع معتمدین استان سیستان و بلوچستان (1/2/1377) اظهار داشت: ما، کشوری بودیم که در معرض انواع تهاجم‌ها و طوفان‌ها بوده، اما ملت بزرگوار ایران، هیچ گاه هویت خویش را در مقابل قوم مهاجم از دست نداد، بلکه عظمت این ملت سبب شد که هر قوم بیگانه مهاجمی بعد از مدتی مقهور عظمت این ملت بشود و متاثر از فرهنگ ایرانی، حتی فرهنگ خویش را تغییر بدهد. یک سری و رمزی در زیر همه این اختلافاتی که ما، در طول تاریخ داشته ایم نهفته است که ما را به هم پیوند داده است.» خدمات تمدن و فرهنگ ایرانی به اسلام وی افزود: «مشخصه تاریخ ما، بعد از اسلام، ایران اسلامی ست. ایرانی بودن خود، مساله مهمی ست. چتر بسیار بسیار ارزشمندی ست که روی سر همه اقوام، فرق، فرهنگ ها و مذاهب مختلف افتاده است و ما، باید قدر این را بدانیم. البته ایرانی بودن ما، با اسلامی بودن ما، در هم آمیخته است. امروز نمی توانیم فرهنگ ایرانی را جدای از فرهنگ اسلامی تصور بکنیم. این اسلام بود که آمد و جان مستعد ایرانی را بارور کرد وآثار و برکات بزرگی شد. تمدن اسلامی به شدت مرهون و مدیون اندیشمندان،  در تاریخ ایران منشا هنرمندان، صنعتگران و بازرگانان ایرانی ست. اسلام بود که این استعداد را شکوفا کرد. ایرانی بود که دراسلام رمز عظمت خود را یافت و با آغوش باز دعوت اسلام را پذیرفت، برخلاف نظر کسانی که می گوینددر زمان خلیفه دوم ایران با زور شمشیر فتح شد، هرگز چنین چیزی نبوده است. پیش از این که سپاهیان پیروزمند اسلام بیایند، مردم ایران از ستم شاهان به تنگ آمده بودند ودرجستجوی راه نجات و افقی رهایی بخش بودند که در پیام و ندای اسلام این افق را دیدند و این فریاد را شنیدند و با آغوش باز به سوی اسلام گرویدند وشاید از کم تلفات ترین جنگ هایی که درطول تاریخ رخ داده، نسبت به حجم وعظمت آن، جنگ هایی بوده که بین ایران و اسلام بوده، این، نشان دهنده آن است که مردم از عمق جان اسلام را پذیرفته اند. سخنرانی در جمع معتمدین استان بنابر این ایرانی بودن ما، در مقابل اسلامی بودن ما نیست.» نقش اسلام در عظمت تمدن ایرانی وی ادامه داد: «عده ای می خواستند با حذف اسلامیت، به اصطلاح چیز موهومی به نام هویت ایرانی و ایران منهای اسلام را زنده بکنند، در حالی که عظمت هایی که ایران در طول تاریخ داشته، - البته ما، قبل از اسلام هم صاحب تمدن وافتخاراتی بوده ایم وآن را نفی نمی کنیم ولی، - آن چه که بعدازاسلام تحقق پیدا کرد، قابل قیاس با آن چه که قبل از اسلام بود، نبود، یعنی عنصر اسلام نقش بسیار مهمی در عظمت این ملت داشته، شاید بعضی هم باشند که بخواهند به بهانه این که اسلام گرا هستند، نفی هویت ایرانی بکنند. ایرانی اسلامی هویت ماست و این هم می تواند ما راحفظ بکند.» پیوند روح ایرانی با اسلام و نقش آن در انقلاب مشروطه و انقلاب اسلامی رییس‌جمهور تاکید کرد: «ما، پایه گذار حرکتی نو به سوی یک زندگی نو در یک نظام جدید بودیم، یعنی انقلاب مشروطیت هم متعلق به ما، ایرانی هاست، گرچه وضع مشابهی در جاهای دیگر هم هست و من بارها گفته ام که از افتخارات ماست که اولین اساسنامه جامعه مدنی را یک فقیه و ملای اسلامی به نام علامه نایینی می نویسد. تنبیه الامه علامه در توجیه و نشان دادن جنبه شرعی مشروطیت، یعنی حکومتی که مردم در آن، صاحب حق اند و حکومت در مقابل مردم مسوول است، می باشد. بالاخره هم مشروطیت، هم انقلاب اسلامی در ایران رخ داده است.» فرهنگ اسلامی ایرانی مایه عزت ایرانی غیر مسلمان «حذف اسلام یعنی حذف یک زیربنا و پایه اصلی هویت و فرو افتادن که آن وقت مسلمان و غیر مسلمان را با هم از میان خواهد برد. حتی غیر مسلمان ایرانی اگر بخواهد عزیز باشد، باید به پایگاه و جایگاه اسلام در تاریخ و هویت تاریخی آن توجه بکند. ما، ایرانی مسلمانیم، در طول تاریخ هم سنی و شیعه، حتی مسلمان و غیرمسلمان در کنار هم زیسته ایم، البته من در این جا کاملا به همه هموطنان غیرمسلمان احترام می گذارم، مسیحی، زرتشتی، ارمنی و هر کسی که در این مملکت زندگی می کند، اما این را فراموش نکنیم که بالاخره پیوند روح و شخصیت ایرانی با اسلام بود که این عظمت ها را آفرید. حتی اگرکسی به اسلام معتقد نباشد، ولی بخواهد واقعا روی پای خود بایستد و براساس هویت خود کار بکند، مهم ترین پایه هویت فرهنگی ما، ایرانی مسلمان و غیر مسلمان، تفکر اسلامی و فرهنگ اسلامی ست. » لزوم وحدت همه مذاهب و قومیت ها بر محور ایران وی گفت: «نه شیعه به زور باید سنی بشود، نه سنی به زور باید شیعه بشود. شیعه وجود دارد، سنی وجود دارد، مسیحی وجود دارد وهرکدام در جای خود هستند. ما، وقتی می گوییم باید با دنیا دیالوگ و گفتگو بکنیم، طبیعی است که در میان خود ما بیشتر به گفتگو و منطق تن می دهیم یعنی این اختلافات هیچ برای پیشرفت بشریت مضر نیست. این همه علومی که در طول تاریخ پیشرفت کرده اند، به علت اختلافهای نظری بوده آن یکی می گفته کس دیگری ایراد آن را طرح می کرده است به آن نابغه بزرگ دوران اسلامی فخر رازی امام المشککین می گفتند شکهای او منشا بسیاری از غنیمتها و نعمتها برای دنیای علم شده است اختلافات وجود دارد و به این سادگی هم از بین نمی رود اشکالی هم ندارد و این طبعی است که خداوند برای بشر آفریده در جای خودش هم محترم است، اما این به هیچ وجه با این که در کنار هم، با هم، برای مصالح اصلی تلاش کنیم، منافات ندارد. بالاخره سنی و شیعه، بلوچ و کرد، ترکمان و لر در درون یک ایران سر بلند است که می توانند سربلند باشند. این ایران اگر سقوط بکند یا ضعیف بشود، هر قطعه ای از آن، طعمه دشمنانی می شود که نه اسلام را می خواهند، نه فارس را می خواهند، نه ترک را می خواهند، نه بلوچ رامی خواهند، نه کرد را می خواهند، فقط منافع خودشان را می خواهند. ما، باید مقتدر باشیم. اقتدار ما، به همبستگی و اتحاد ماست. » اقتدار ملت ایران در طول تاریخ خاتمی طی سخنانی در مراسم روز ارتش (29/1/1377) گفت: «ملتی که اقتدار نداشته باشد و قومی که فاقد اقتدار باشد، نمی تواند از منافع خویش دفاع کند و جلوی تجاوز دشمنان را به هویت و تمامیت ارضی و موجودیت خویش بگیرد. اقتدار یک مایه و جوهر دارد. جوهر اقتدار هر قومی آرمان و عزت طلبی و خودباوری نسبت به این آرمان و عزت طلبی و استقلال خواهی ست. ملت بزرگوار ایران، اسلام خواه و وطن دوست اند. آرمان آنها پایبندی به اسلام و استقرار اسلام و برخورداری از میهن و وطنی سربلند، پیشرو و پرافتخار است. این آرمان و خود باوری بوده است که درطول تاریخ، ملت شریف ایران را در برابر طوفان ها و مشکلات نگاه داشته است. پس از اسلام همواره میهن گاه اجازه چ عزیز ما، در معرض تهاجم ها و طوفان های اقوام بیگانه بوده است، اما اقتدار معنوی این ملت هیچ گاه اجازه نداده است که این مردم، مغلوب هیچ قوم مهاجمی شود، بلکه پس از مدت کوتاهی، این قوم مهاجم بوده است که در برابر اقتدار معنوی و فرهنگ نیرومند این ملت مسلمان و وطن خواه تسلیم شدند و انقلاب اسلامی ما، نشانه، نمونه و گواه بزرگی بر بزرگواری و اقتدار ملت ماست. ملت ما، همچنان در دویست سال گذشته در برابر غرب تسلیم نشد و عاقبت نیز انقلاب دوران تازه ای را در تاریخ این ملت شروع کرد.» انقلاب اسلامی و حکومت های مستبد گذشته در تاریخ ایران وی افزود: «امروز ملت شریف و مقتدر ما، با تکیه بر هویت والای گذشته خویش به سوی آینده ای پرافتخارترو نورانی تر چشم دوخته است. آن چه میان این اقتدار واین فرهنگ و این ملت بزرگ و پیشرفت های شایسته اوفاصله انداخته بود، وجود حکومت های فاسد و وابسته بود و به وضوح درصد سال گذشته پس از استخراج نفوذ بیگانگان و وجود حکومت های فاسد و وابسته به ب نفت، این نعمت بزرگ خداداد با کمال تاسف به سببیگانه نه تنها اقتصاد ما، نفتی بود، بلکه سیاست ما هم بر پایه نفت بود، یعنی در ابعاد سیاست به جای این که به منافع، عظمت و پیشرفت این ملت اندیشیده شود، حکومت های وابسته به منافع قدرت های بزرگ می اندیشیدند. ملت ما، ملت بزرگی بود، اما حکومت های ناباب و فاسد مانع آن بودند که در عمل این ملت بتواند پیشرفت های شایسته تاریخ و دین و هویت خویش را بیابد. انقلاب اسلامی این مانع را از میان برداشت، یعنی به رهبری امام بزرگوارمان ملت قیام کرد و تصمیم گرفت که بر سرنوشت خویش حاکم شود و امروزاین ملت مقتدر، با سابقه، با فرهنگ و عزیز با حکومت بر سرنوشت خویش به سوی آینده ای بسیار بهتر ودرخشان تر پیش می رود.» تقسیم نظام سیاسی اسلام به سه دوره رییس‌جمهور هم‌چنین طی سخنانی در مراسم بازدید از مرکز علوم و تحقیقات دانشگاه آزاد اسلامی (6/3/1377)، گفت: «بنده نظام سیاسی اسلام را به سه دوره تقسیم می‌کنم، یکی، دوره تاسیس مدینه به دست حضرت پیامبر صلی الله علیه و آله و سلم تا پایان دوره ای که به نام دوره خلافت راشدین معروف است. حالا صرف نظر ازجنبه های کلامی آن. دوره دیگر از استقرار امپراطوری اموی تا یکصد و پنجاه سال پیش که بدترین دوره وتاثیر گذارترین دوره در ذهنیت جامعه اسلامی همین دوره است، در این مرحله بدترین مشکل حکومت برجامعه اسلامی حاکم بود و متاسفانه رنگ و بوی دینی و فلسفی هم به آن می دادند. دوره سوم، که از یکصد وهشتاد یا یکصد و پنجاه سال پیش شروع شده است، یعنی وقتی که جامعه ای مثل جامعه ما و سایر جوامع اسلامی با پدیده ای به نام غرب روبه رو می شوند و یک تحول ذهنی ایجاد می شود. از نظر واقعیت سیاسدرست است که در این مدت دیکتاتوری و استبداد وجود داشته، ولی استبداد وابسته به بیگانه بوده است، در حالی که قبل از آن، این طور نبود، استبداد بود، استبدادی که یک قوم یا عشیره یا قبیله ای با تکیه بر عصبیت که بهترین تعبیر این دوره را هم خود ابن خلدون درباره سیر جوامع حکومتی و سیاسی در دنیای قدیم ما، کرده است که گروهی با تکیه بر این نیروها می آمدند و مسلط می شدند، بعد هم یک قلدر می آمد، آنها را کنار می زد و روی کار می آمد. در حالی که در مرحله سوم ماهیت سیاسی عوض شد، یعنی سیاست استبدادی وابسته به بیگانه شد و هم اغتشاش و آشفتگی در زمینه فکری پیدا شد، یعنی ما، با مفاهیم جدیدی در عرصه سیاست روبه رو شدیم که هنوز هم یک مقدار از نظر پژوهشی و تحقیقات در دوران آشفتگی فکری سیر می کنیم و بالاخره تکلیف خودمان را با بسیاری از مفاهیمی که در دنیای امروز وجود دارد، معین نکرده ایم.» گشاده رویی تمدن اسلامی در مقابل اندیشه های دیگر خاتمی سخنرانی در جمع علما و روحانیون تبریز (30 /8/ 1377) نیز اظهار داشت: «تمدن اسلامی وقتی که تحقق پیدا کرد، گرچه آن چه که به نام اسلام در خارج تحقق پیدا کرد، با آن چه که باید باشد و در سلوک و سیره پیامبر اکرم و امیرالمومنین تجلی پیدا کرده، فاصله داشت، بعد به عللی که شما می دانید، آن چه که در تاریخ تحقق پیدا کرد، با واقعیت و حقیقت اسلام فاصله زیادی داشت، ولی خورشید اسلام آن قدر نورانی بود که در پس ابرهای تیره بددلی و بدکاری و به اصطلاح انحرافی که وجودداشت، کار خودش را کرد و فرهنگ و تمدن غنی ای را به وجود آورد. این تمدن در عین حالی که اصالت داشت و مبتنی بود بر مبانی و موازینی که از وحی گرفته شده بود، آغوشش را به سوی اندیشه های دیگرگشود و بدون این که خود، در اندیشه های دیگر هضم بشود، اندیشه های دیگر را در درون خودش هضم کرد به هر حال این اندیشه هایی بود که آمد، اما دنیای اسلام خودش را نباخت و این ها را گرفت و در درون خودش هضم کرد و تمدن و فرهنگی را به وجود آورد که گر چه از دیگران استفاده کرده بود، مهرو رنگ اسلامی و خودی را داشت. گرفتن از دیگران عیب که نیست، بلکه باعث تکامل اندیشه می شود.» بازآفرینی تمدن اسلامی وی در مراسم افتتاح چهارمین جشنواره تحقیقاتی علوم پزشکی رازی (11 /9/ 1377) اظهار داشت: «امروز تمدن غالب، تمدن غرب است و ما، در عرصه واقعیت زندگی امروز چیزی به نام تمدن اسلامی نداریم، گرچه آثار و مآثر آن تمدن باقی ست و اگر صحبت از این می شود که باید تمدن اسلامی داشته باشیم، این نیست که دولت مردان و مسوولان بنشینند و با صدور بخشنامه از فردا بنای ساختن تمدن راداشته باشند. تمدن این جور ساخته نمی شود. اگر قومی نسبت خاصی با وجود پیدا بکند وهویت ویژه ای پیدا بکند و این هویت را بپروراند و بیافریند، تمدن هم زاده می شود و تمدن امری جمعی ست و محصول کار همه کسانی ست که در زندگی حضوردارند، به خصوص اندیشمندان و متفکران قوم. البته این اشتباه است که ما، تمدن اسلامی را مساوی با خوداسلام بدانیم و بعد بگوییم چون دوران تمدن اسلامی به پایان رسیده است، پس دوران اسلام به پایان رسیده است. اسلام یک دید، بینش و منش است که با توجه به مقتضیات زمان و با توجه به پرسش هایی که در هر زمان نسبت به وجود، نسبت به طبیعت و نسبت به انسان مطرح می شود، بسته به نوع پاسخی که انسان به پرسش ها می دهد، تمدن ساخته می شود و بنابراین به نظر من می توان تمدن های متعدد اسلامی داشت و امروز هم اگر صحبت از تمدن آفرینی می شود، به هیچ وجه به معنی بازگشت به گذشته نیست، چون میان تمدن اسلامی که سه چهار قرن درخشندگی فوق العاده ای داشت، تا زمان ما، حوادث و وقایع بسیار بسیار بزرگی دردنیا تحقق پیدا کرده است و دانش، اندیشه، بینش و منش انسان سبب تغییرات درعالم انسانی و اجتماعی شده است و ما نمی توانیم این دستاوردهای بشر را نادیده بگیریم. تکیه بر گذشته برای استفاده از هر آن چه که بشری ست و بشریت آفریده، برای رفتن به آینده ای بهتراست. خود غربی ها هم معترف هستند که تمدن امروز بشر، تمدن غربی ها به شدت وامدار تمدن اسلامی، اندیشه ها و تفکرات بزرگان دنیای اسلام است. وقتی می گوییم تفکر اسلامی و دنیای اسلام، بالضروره منظورم مسلمانان نیست، بلکه اسلام فضایی پدید آورد که متفکران مختلف در آن فضا توانستند تنفس بکنند. مسلمان و غیر مسلمان در آفرینش و بسط این تمدن نقش داشته‌اند.» خودباوری و آزاداندیشی دو شرط اساسی بازآفرینی تمدن اسلامی وی ادامه داد: «ایرانی در پیام اسلام، رهایی، تفکر، تعقل و حرمت را یافت و از آن، استقبال کرد و اسلام هم جان ایرانی را جان مستعدی دید که بر بستر این جان رشد کرد و شکوفا شد. این قوم با این سابقه و با این مایه تاریخی چرا نتواند تمدن ساز باشد؟! البته به دو شرط می تواند، یکی، این که خود را باور کنیم و در درجه اول خود را بشناسیم و مطمئنا ریشه خود ما، در گذشته است. اگر به این گذشته، به سابقه خودمان، به دین خودمان و به فرهنگ خودمان رجوع پیدا بکنیم و این مایه های هویت را بیابیم و بشناسیم، با آن انس بگیریم و آن را باور بکنیم، آن وقت بر اساس این خودباوری می توانیم آفریننده باشیم. شرط دوم، این که این انسان خودباور، این قوم خودباور امکان تفکر کردن و امکان پژوهش کردن و امکان آزاد اندیشیدن را داشته باشد و نیز بداند که انسان ها باید از همدیگر استفاده بکنند، یعنی خودباوری، خود را شناختن، خود را باور کردن، آماده بودن برای تفکر و از دستاوردهای فکری بشر استفاده کردن. اگرما، این شرایط را داشته باشیم، آن وقت اهل اقتباس می شویم، نه اهل تقلید، یعنی آن چه را که می اندیشیم که به نفع ما و به نفع بشریت است، خواهیم گرفت و در یک مجموعه صاحب هویت آن را شکل می دهیم ومی توانیم تمدن را بسازیم، یعنی آغاز به ساختن کنیم و یک شرط مهم دارد و آن، این که نگاه ما، به آینده باشد. به گذشته رجوع می کنیم تا خود را بشناسیم و باور بکنیم و آنگاه به آینده نگاه بکنیم و فکر بکنیم که این آینده چگونه باید باشد و از مجموعه دستاوردهایی که بشر از آغاز پیدایش تا کنون داشته است و ازجمله از دستاوردهای مثبت تمدن غرب بتوانیم اقتباس کنیم. در این صورت است که می توانیم تمدن سازباشیم و ریشه گفتگو و محاوره تمدن ها نیز در این است که به آن مایه ها، بینش ها و ریشه ها رجوع بشود.» بازگشت به هویت گذشته، راه پیشرفت و تعالی وی هم‌چنین طی سخنانی در مراسم افتتاح نخستین مجمع عمومی خانه‌ی تئاتر (5 /8/ 1377) گفت: «اگر ما بخواهیم در زندگی صاحب تحول بشویم، باید صاحب تفکر بشویم و برای این که صاحب تفکربشویم، باید هویت خویش را باز شناسیم. طبعا هویت ما، ریشه در گذشته دارد، اما فاجعه است که خیال بکنیم که بازیافت هویت یعنی برگشت به عقب و ماندن در گذشته. باید صاحب تفکر بشویم، یعنی سکویی پیدابکنیم که برآن سکو بایستیم و بیندیشیم. این سکو مسلما در گذشته است ودر فرهنگ، تمدن و ادب فاخر ما، وجود دارد و هست. ما، اگر خود را گم بکنیم، نمی توانیم درباره خود و جهان هم تفکر بکنیم. باید بر سکوی گذشته بایستیم و به آینده بنگریم و مشخص کنیم که کیستیم و می خواهیم به کجا برویم. در این صورت است که من معتقدم که اگر زمان خویش را هم بشناسیم، خیلی حرف ها برای دنیا داریم که باید بزنیم و حتی زمزمه های کوچکی هم که در دنیای امروز می شود که به نام اسلام و به نام ایران، حرف تازه ای برای دنیا گفته شود، با شناخت دنیا، می بینیم که چقدر هم با استقبال رو به رو می شود. اگر ما، صاحب اندیشه شدیم، هنر هم خلق خواهد شد و سایر جنبه هایی که اختصاص به ما دارد هم خلق خواهد شد.» ﻿ یک عضو شورای مرکزی جبهه‌ی مشارکت ایران اسلامی، اظهار داشت: اولین گام برای تشکیل جبهه‌ی فراگیر روشن شدن مواضع گروه‌ها و احزاب سیاسی است تا بر اساس این مانیفست‌ها نقاط اشتراک مشخص شود در عین حال که برای تشکیل جبهه‌ی فراگیر نباید به گروه‌های سیاسی شناخته شده بسنده کرد، لازم است تسبیحی درست است شود که اگر 10 مهره‌ی اصلی آن احزاب هستند، سایر مهره‌ها آن را گروه‌های اجتماعی و صنوف مختلف تشکیل دهند. نهادسازی در جامعه‌ی ما جدی گرفته نشده است محسن صفایی فراهانی در گفت‌و گو با خبرنگار سیاسی خبرگزاری دانشجویان ایران (ایسنا)، با بیان این که علی‌رغم تلاش یکصدساله در کشور برای جلب مشارکت مردم در امور سیاسی، به صورت سیستماتیک رشد نکرده‌ایم، درباره‌ی عامل اصلی این عدم رشد یافتگی خاطرنشان کرد: باورمان به این سو نرفته که از ابزارهایی از جمله نهادهای سیاسی و اجتماعی که برای حضور جدی مردم لازم است، استفاده کنیم، طی این صدسال نهادسازی در جامعه‌ی ما جدی گرفته نشده است. این عضو شورای مرکزی جبهه‌ی مشارکت ایران اسلامی، با اشاره به فقدان گسترش سازمانی و تشکیلاتی احزاب متناسب با بقه‌ای که داشته‌اند، تصریح کرد: احزاب باسابقه‌ای مثل موتلفه‌ی اسلامی نتوانسته‌اند نهادسازی کنند و گسترش تشکیلاتی داشته باشند، سایر احزاب نیز چنین شرایطی دارند، بنابراین در دوره‌هایی که امکان فعالیت سیاسی بیشتر می‌شود، بهترین کاری که می‌توان انجام داد، این است که احزاب و گروه‌های موجود به ایجاد ائتلاف و تشکیل جبهه‌ی گسترده‌تر بپردازند. وی سابقه‌ی تشکیل جبهه در کشور ما را به دهه‌ی 30 و تشکیل جبهه‌ی ملی ایران مرتبط و امروز نیز تشکیل یک جبهه‌ را نیازمند بررسی شرایط دانست و با بیان این اعتقاد خود که " ما در فضایی زندگی می‌کنیم که بدبینی سیاسی، بی‌اعتمادی و عدم امنیت واژه‌های پر معنایی در جامعه‌ی ما شده است" گفت: ما حداقل باید با شناخت از این فضا و شرایط مسیر پیش‌رو را طراحی کنیم. صفایی فراهانی اولین گام برای تشکیل جبهه‌های فراگیر را تعیین مانیفست احزاب و گروه‌های سیاسی در زمینه‌های سیاسی، اقتصادی، اجتماعی و فرهنگی برشمرد و گفت: بدین ترتیب چارچوب‌ها مشخص می‌شود و با تعیین این چارچوب‌ها روشن خواهد شد که یک گروه چگونه به این مساله می‌اندیشد و آینده را چگونه می‌بیند و چگونه برنامه‌ریزی خواهد کرد. این عضو شورای مرکزی جبهه‌ی مشارکت ایران اسلامی، تاکید کرد: ما تلاش می‌کنیم در هر گروهی اعتقاد سیاسی را نهادینه کرده و بپذیریم که می‌خواهیم کار جمعی کنیم و از خرد جمعی بهره گیریم. بدون چنین اتفاقی امکان ایجاد جبهه‌ی فراگیر و یا تهیه‌ی مانیفست امکان‌پذیر نیست. معاون سابق وزیر اقتصاد و دارایی، یادآور شد: بعد از پیروزی انقلاب اسلامی و هم‌چنین دوم خرداد 76، نیروهایی در کشور تربیت شدند که کادرهای ورزیده‌ی سیاسی – مدیریتی هستند و به خصوص در بخش اصلاح‌طلبان پایگاه اجتماعی خوبی دارند و اگر این نیروهای ورزیده به نهادسازی و گسترش تشکیلات در درون خود بپردازند، گام بعد پس از روشن شدن نقطه نظرات سیاسی، اقتصادی و اجتماعی تعیین وجوه مشترک است که امکان ایجاد اعتلا و جبهه‌ی گسترده را فراهم می‌کند. وی معتقد است که در یکصدسال گذشته عموما تلاش پیگیر و گسترده برای برداشته شدن این موانع دنبال نشده است. صفایی فراهانی با اشاره به گروه‌هایی مانند مجمع روحانیون مبارز و جامعه‌ی روحانیت مبارز که به دلیل اختلاف سلایق از هم جدا شده‌اند، یادآور شد: نمی‌توان با اشاره به تجربه‌ی اختلاف این گروه‌ها گفت که عملا دیگر گروه‌ها نمی‌توانند با هم نزدیک شوند. فکر می‌کنم که باید دلیل جدا شدن آن‌ها آسیب‌شناسی شود و با شناسایی شرایط صورت مساله را مشخص کرد و دید که با ساختارهای جدید چگونه می‌توان سراغ تشکل‌های گسترده‌تر و کار منسجم‌تر برویم. تحقق جبهه‌ی فراگیر در کوتاه مدت ممکن نیست این عضو شورای مرکزی جبهه‌ی مشارکت ایران اسلامی، افزود: برای جلب مشارکت سیاسی مردم باید دید که چه راه‌های میانبری وجود دارد و اگر دنبال این هستیم که حزب فراگیری به وجود آید و آن حزب بتواند شرایط را در کشور محقق کند، باید کار میان‌مدتی را دنبال کنیم و در کوتاه‌مدت چنین امری امکان‌پذیر نیست. وی با تاکید بر استخراج حداقل‌های مشترک از چارچوب‌های فکری مشخص احزاب و گروه‌ها این روش را بهترین مسیر برای ایجاد جبهه‌ی گسترده عنوان کرد و گفت: برای نمونه ما در انتخابات دوم خرداد 76 شاهد بودیم طیف‌هایی حول یک کاندیدا گردهم آمدند و فصل مشترک‌شان کاندیداتوری آقای خاتمی بود و بر این مبنا که مثلا چند سال نشست مشترک داشته باشند و وجوه اشتراک فراوانی بیابند نبوده است و آقای خاتمی نظرات اصلاح‌طلبانه‌ای را مطرح کردند که مورد اقبال این گروه‌ها قرار گرفت. بدون آن‌که آن را در گروه‌های خود به سیاست‌های اجرایی و رویه‌های عملی تبدیل کنند و نحوه‌ی حمایت گروه‌ها از این نظرات اصلاحی مشخص شود. ساختن کار آسانی نیست صفایی فراهانی ادامه داد: امروز ما آن شرایط را نداریم، ولی این فرصت را داریم که درون احزاب این شرایط را سازمان‌دهی و با استفاده از نیروها در فضای حزب یا گروه خود اطلاعات را کاملا منسجم کنیم و سپس ببینیم که چگونه می‌توان نقاط اشتراک را برهم منطبق کرد. در هر حال ساختن کار آسانی نیست و به خصوص زمانی که هدف نزدیک کردن روابط اجتماعی به یکدیگر است، طبیعی است که راه‌حل گفت‌وگو و بیان شفاف مواضع می‌تواند کارگشا باشد. این عضو شورای مرکزی جبهه‌ی مشارکت ایران اسلامی، با بیان اینکه اکنون نیاز به ایجاد جبهه‌ی فراگیر در گروه‌های سیاسی اصلاح‌طلب احساس شده است، یادآور شد: ما پس از گذشت صدسال از انقلاب مشروطیت به بلوغی رسیده‌ایم که می‌دانیم بدون کار جمعی و حضور مردم و پذیرش اینکه می‌خواهیم به صورت جدی و بر اساس منافع ملی حرکت هماهنگ را در جامعه سامان دهیم، امکان پیشبرد اهداف‌مان وجود ندارد و این ایجاب می‌کند که گروه‌ها کار کوتاه مدتی را بپذیرند و به صورت فشرده به سازماندهی خود و یافتن وجوه اشتراک با دیگر گروه‌ها بپردازند. اصلاح‌طلبان دو ائتلاف داشتند؛ خرداد 76 و دور دوم انتخابات 84 وی با تاکید بر وجود تجربیاتی از ایجاد ائتلاف به خصوص در جبهه‌ی اصلاح‌طلبان، یادآور شد: در دو مقطع این اتفاق افتاد؛ یکی در سال 76 که همه‌ی گروه‌ها پشت سر آقای خاتمی ایستادند و یکی دیگر در دور دوم انتخابات نهم ریاست جمهوری که اصلاح‌طلبان و روشنفکران ائتلافی را روی آقای هاشمی انجام دادند و این نشان داد که وقتی که شرایط سیاسی ایجاب می‌کند عقلانیت سیاسی در شخصیت‌های سیاسی و مدنی موجب ایجاد درک متقابل از شرایط می‌شود و حول یک موضوع ائتلاف می‌کنند و حال اگر اصل منافع ملی را مورد توجه قرار دهیم - که گمان می‌کنم کمتر به این موضوع پرداخته‌ایم - با رشد عقلانیت سیاسی هیچ راهی جز ائتلاف نداریم. صفایی فراهانی معقتد است: تا زمانی که همه‌ی گروه‌های سیاسی و احزاب دیدگاه‌های خود را شفاف و روشن و قابل ارزیابی برای دیگران تبیین نکنند، امکان رسیدن به تفاهم وجود ندارد و ائتلاف‌ها و دور هم جمع شدن‌ها احساسی می‌شود. در حالی که برای انجام کار بلندمدت سیاسی باید مبانی عقلی مدنظر قرار گیرد. این عضو شورای مرکزی جبهه‌ی مشارکت ایران اسلامی، از جمله نتایج مثبت تدوین مشخص دیدگاه‌ها و مواضع را اتفاق نظر بین اعضای یک گروه و هم‌چنین با گروه‌های دیگر بر سر اصول و مشترکات برشمرد و گفت: ما در جزییات و فروع نمی‌توانیم بر هم منطبق باشیم و با مشخص شدن اصول می‌توانیم مشترکات را دریابیم و تنها راه رسیدن به یک جبهه‌ی فراگیر این است که چنین مسیری را طی کنیم. وی معتقد است: به دلیل آن که در کشور ما و کشورهای مشابه ما، شرایط برای ایجاد احزاب قدرتمند و فراگیر فراهم نیست بهترین کار این است که ضمن تقویت حزب و گروه خود، راه‌های نزدیکی مواضع و ایجاد جبهه‌ی گسترده را پیگیری کنیم. این عضو شورای مرکزی جبهه‌ی مشارکت ایران اسلامی، با تاکید بر اینکه نمی‌توان با اقدامات ناپخته در مسایل سیاسی نتایج مطلوب به دست آورد، بار دیگر به وجود بدبینی سیاسی و بی‌اعتمادی در جامعه‌ نسبت به این امر اشاره کرد و گفت: باید برای اولین گام در درون حزب اعتمادسازی به وجود آوریم. گاه شاهدیم که از یک حزب، فردی مسوولیتی را برعهده می‌گیرد اما مواضع‌اش با مواضع حزب متفاوت می‌شود. دلیل این است که در درون حزب نظرات با هم هماهنگ نشده است و قبل از اینکه بخواهیم هرگونه جبهه‌ی فراگیری را به وجود آوریم، باید در درون حزب نقطه نظرات را روشن و شفاف تدوین و تا حد ممکن گسترش تشکیلات را عملی کنیم. با اقدامات عجولانه و احساسی نمی‌توان جبهه‌ی فراگیر تشکیل داد صفایی فراهانی تشکیل جبهه‌ی فراگیر را کاری عملی اما نیازمند تلاش پیگیر و منظم برشمرد و ادامه داد: به نسبت تشکیل یک حزب فراگیر زمان تشکیل جبهه‌ی فراگیر کوتاه مدت است. اما طبیعی است که ایجاد جبهه‌ی فراگیر و یا جبهه‌هایی که امکان کار سیاسی را فراهم می‌کند، زمان‌بر است و با اقدامات عجولانه و احساسی نمی‌توان نتیجه‌ی مطلوب حاصل کرد. وی ادامه داد: اکنون صد سال از مشروطیت گذشته و ما در جایگاهی هستیم که همه به آن انتقاد داریم و از آن ناراضی هستیم و نباید اکنون به سراغ این موضوع برویم که در انتخاباتی که یک سال بعد برگزار می‌شود، نتیجه‌ی مطلوب بگیریم. بلکه باید کاری درازمدت برای مطلوب کردن شرایط سیاسی انجام دهیم و با ارتقای سطح عقلانیت سیاسی اعتمادسازی را بین احزاب همفکر به وجود آوریم و به سمتی برویم که حضور مردم را به طور جدی داشته باشیم. نتوانستیم در راهبردها پا به پای دولت آقای خاتمی حرکت کنیم این عضو شورای مرکزی جبهه‌ی مشارکت ایران اسلامی، در ادامه نتایج بلندمدت چنین اقداماتی را مثبت ارزیابی کرد و گفت: انجام کار مقطعی مشکلات متعاقبی را به وجود می‌آورد. برای نمونه ما شاهد بودیم که نتیجه‌ی اجماع ما در انتخابات سال 76 حول محور نظرات اصلاحی آقای خاتمی که در طول بعد از کودتای 28 مرداد تا به امروز سابقه نداشت و نظراتی نو و قابل اتکایی بود و در جامعه نیز تحولات زیادی به وجود آورد اما به دلیل اینکه هیچ کدام از گروه‌های سیاسی این ایده را تبدیل به سیاست‌های اجرایی و چارچوب برای خود نکردند و حتی نحوه‌ی حمایت و پیگیری این نظرات در درون حزب خودشان مورد بررسی قرار نگرفت و نتوانستیم در راهبردها پا به پای دولت آقای خاتمی حرکت کنیم و در بسیاری موارد خاتمی یکه و تنها می‌شد. صفایی فراهانی تاکید کرد: این تجربه نباید تکرار شود و باید از آن‌چه برای‌مان اتفاق افتاده چه در دوره‌ی آقای خاتمی، چه قبل از آن و حتی قبل از کودتای 28 مرداد و اوایل دهه‌ی 20 که رضاخان حکومت را تحویل داد و رفت درس بگیریم. در تمام این مقاطع تاریخی، در برخی موارد به نفع مردم جلو رفته‌ایم و بعدا مجبور شده‌ایم عقب‌نشینی کنیم. برای استفاده از تمامی این تجربیات نیازمند کاری دقیق و صاحب شده در هر یک از احزاب و در نهایت کار مشترک بین احزاب و گروه‌های همفکر هستیم. وی معتقد است که به دلیل بی‌اعتمادی، بدبینی‌های سیاسی و عدم امنیتی که در جامعه برای اصلاح‌طلبان به وجود آمده امکان ایجاد فضای سیاسی مطمئن با اعتماد متقابل وجود نداشته است. این عضو شورای مرکزی جبهه‌ی مشارکت ایران اسلامی، در ادامه درباره‌ی آنچه می‌تواند محور اجماع اصلاح‌طلبان قرار گیرد، تصریح کرد: دوره‌ی سرمایه‌گذاری روی اشخاص نه تنها در کشور ما بلکه در تمام کشورها به پایان رسیده است و باید کارهای‌مان را بر اساس خرد جمعی و اتکا  به امور سازماندهی کنیم تا نتیجه بگیریم و زمانی می‌توانیم نتیجه بگیریم که کار جمعی انجام شود و در نتیجه‌ی کار جمعی اعتماد عمومی نیز حاصل شود. صفایی فراهانی تاکید کرد: خرد جمعی می‌تواند پاسخگوی آینده باشد و یک تیم زمانی می‌توانند موفق عمل کنند که کار منسجم سازمان‌یافته با هم انجام داده باشند و به همین دلیل می‌بینیم که در اکثر جوامع احزاب جایگاه‌هایی قابل قبول برای قرار گرفتن افراد در کنار هم و نزدیک کردن دیدگاه‌هایشان و در نهایت تصمیم‌گیری بر اساس خرد جمعی هستند. وی در پاسخ به اینکه چرا با وجود داشتن تجارب موفق اصلاح‌طلبان برای ائتلاف و اشتراک مواضع، اما در انتخابات کاندیدای قابل اجماع نداشته‌اند، این در حالی است که آن‌ها شخص محوری را رد می‌کنند، یادآور شد: باید اینکه چرا ما کاندیدای قابل اجماع نداشتیم را آسیب‌شناسی کنیم و در صورت انجام این بررسی مشخص می‌شود که ما نتوانسته‌ایم نقطه نظرات‌مان را مشخص کنیم تا در قالب آن نقطه نظرات مشخص به کاندیدای مشترک برسیم و برای رسیدن به چنین فضایی در انتخابات‌های آینده باید آن مسیری که برای تشکیل جبهه‌ی فراگیر عنوان کردم طی شود. بدون سند مکتوب نمی‌توانیم به ائتلاف و یا اجماع برسیم این عضو شورای مرکزی جبهه‌ی مشارکت ایران اسلامی، در ادامه تصریح کرد: بدون در دست داشتن سند مکتوب که نقاط اشتراک را مشخص می‌کند نمی‌توانیم به ائتلاف و یا اجماع برسیم مگر اینکه خرد جمعی را کنار بگذاریم و همه چیز دستوری باشد. علت اینکه اصلاح‌طلبان می‌گویند در این انتخابات یک حزب پادگانی پیروز شد این بود که آن‌ها دستوری عمل کردند و اصلاح‌طلبان در شرایطی می‌توانند چنین کاری کنند که بدنه‌ی آن‌ها آمرانه بودن را بپذیرد، اما هیچ اصلاح‌طلبی به دنبال این نیست که فرهنگ تابعیت و آمرانه که یک موضوع نهادینه شده در جامعه‌ی ماست را میان حکومت و ملت رشد دهد و به سمتی برویم که با ذهنی آمرانه و بر مبنای دستور عمل کنیم. صفایی فراهانی تاکید کرد: مردم زمانی صادقانه پای یک جریان می‌ایستند که نظرات آن‌ها برای حرکت کردن روشن و مطابق خواسته‌های آن‌ها باشد و اگر بخواهیم مردم پشت جریان ما بایستند باید طیف گسترده‌ای از مردم را در بر گیریم و این زمانی محقق می‌شود که گروه‌های مختلف با هم هم‌نظر شوند و نقاط اشتراک را شناسایی و خواسته‌های عمومی جامعه را در برنامه‌هایشان مشخص و دنبال کنند. وی افزود: ما دیدگاه‌مان این است که خواسته‌ها باید از پایین به بالا پیش روند و خواسته‌های مردم برنامه‌های آتی ما را مشخص می‌کند. اگر بخواهیم حرف آمرانه نزنیم و خواسته‌های مردم را در برنامه‌های‌مان تجلی دهیم، باید طیف گسترده‌ای از مردم را در برگیریم تا پس از ارائه‌ی برنامه‌های‌مان به مردم مطابق با خواسته‌های آن‌ها باشد. در این صورت می‌توانیم رای آن‌ها را هم داشته باشیم و پیروز شویم. در غیر این صورت مردم‌سالاری را به عنوان اصل حرکت از پایین به بالا و تجلی خواسته‌های مردم در حکومت زیر پا گذاشته‌ایم. چگونه می‌توان ngoها را با احزاب ادغام کرد؟ این عضو شورای مرکزی جبهه‌ی مشارکت ایران اسلامی، تاکید کرد: با توجه به تعدد گروه‌ها باید به سمتی برویم که در حرکت‌های آینده به ngo ها و جایگاهی که در جامعه دارند توجه کنیم و تنها پایگاه‌مان را احزاب شناخته شده ندانیم. بلکه با مورد توجه قرار دادن گروه‌های صنفی، کارگری و صنوف مختلف نزدیک شدن با این تشکیلات را در دستور کار قرار دهیم. چنین موضوعی باعث می‌شود که سازمان‌یافته‌تر عمل کنیم. صفایی فراهانی افزود: مهم این است که بررسی کنیم چگونه می‌توان ngoها و انجمن‌های موثر را با احزاب ادغام کرد و تسبیحی درست کرد که اگر 10 مهره‌ی آن احزاب اصلی هستند بقیه‌ی مهره‌ها را اتحادیه‌ها و انجمن‌ها تشکیل دهند. در این شرایط می‌توان طیف گسترده‌ای را با حضور مردم تشکیل داد. این عضو شورای مرکزی جبهه‌ی مشارکت ایران اسلامی، معتقد است: تا زمانی که نگاه‌مان به این سمت نرود که طیف وسیعی از جامعه را نمایندگی کنیم، نمی‌توان نام فراگیر بودن را بر خود گذاشت و اگر بگوییم که صرفا طبقه‌ی متوسط به بالای جامعه را نمایندگی می‌کنیم، عده‌ی قلیلی را در جبهه‌ی خود جای داده‌ایم و در کشورهایی مانند کشور ما با وجود آنکه بیش از 65 درصد جامعه را طبقات متوسط به پایین تشکیل می‌دهند بدون توجه به این طبقات امکان ارتباط فراگیر با مردم و زبان مشترک با این اقشار وجود ندارد. وی تاکید کرد: بدون داشتن زبان مشترک امکان اینکه بتوانیم یک جبهه‌ی فراگیر در جامعه داشته باشیم وجود ندارد و حتی اگر با جمع کردن گروه‌های سیاسی شناخته شده در یک دوره‌ی محدود کوتاه نتیجه‌ای حاصل شود اما در درازمدت مشکلاتی به وجود خواهد آمد. این عضو شورای مرکزی جبهه‌ی مشارکت ایران اسلامی، تاکید کرد: باید نگاهی متفاوت از گذشته داشته باشیم و نهادها و تشکل‌های جز  و ریزتر را با عمق بیشتری شناسایی و با آن‌ها ارتباط برقرار کنیم. صفایی فراهانی نقش رسانه‌ها را در ایجاد این ارتباط و هم‌چنین ارتباط با توده‌ی مردم و ایجاد زبان مشترک مورد تاکید قرار داد و گفت: حتی اگر گاهی در شعار می‌گوییم که ارتباط سینه به سینه با توده‌ی مردم امکان‌پذیر است، چنین موضوعی پر هزینه، وقت‌گیر و طاقت‌فرساست و رسانه می‌تواند نقش موثری در ایجاد زبان مشترک ایفا کند. وی تلاش گروه‌ها برای در اختیار داشتن یک رسانه برای ارتباط با مردم و هم‌چنین در صورت مسدود بودن امکانات داخلی پیش رفتن به سمت امکانات بیرونی را در همین راستا قابل ارزیابی دانست. استفاده از اهرم‌های اقتصادی در پیشبرد کارهای سیاسی معاون سابق وزیر اقتصاد و دارایی، درباره‌ی تحلیل‌هایی که از دیدگاه‌های اقتصادی دولت وجود دارد و آن را اقتصاد سیاسی می‌نامند، یادآور شد: دولتی که بر سر کار آمده نقطه نظرات اقتصادی مشخصی را در رقابت‌های انتخاباتی مطرح کرده که در واقع دیدگاه‌های اقتصاد سیاسی بوده است. برای مثال آقای احمدی‌نژاد در ایام انتخابات اعلام کردند عملکرد دولت قبلی در مقابل دولت کانادا در بعد مراودات اقتصادی کار ناسنجیده‌ای بوده و ما به عنوان یک دولت باید با اقتدار عمل می‌کردیم و وقتی کسی مواضع سیاسی ناصحیحی در قبال‌مان می‌گرفت از ابزارهای اقتصادی برای مقابله استفاده می‌کردیم. این عضو شورای مرکزی جبهه‌ی مشارکت ایران اسلامی، افزود: باید دید آیا واقعا دولت می‌خواهد چنین کاری را انجام دهد و آیا پتانسیل انجام چنین کاری را دارد و برای مثال با 35 کشوری که در شورای حکام هستند به غیر از ونزوئلا که رای منفی به قطع‌نامه داده است برخورد اقتصادی کنند و مثلا صادرات نفت را قطع و با آن‌ها ارتباط تکنولوژیک و واردات کالا نداشته باشند و آیا به واقع می‌توان از اهرم‌های اقتصادی در پیشبرد کارهای سیاسی استفاده کرد. اما شاهد هستیم که در عمل همان کارهای قبلی را دنبال می‌کنند و این کار عاقلانه‌ای است. وی با اشاره به بخش‌نامه‌ی بودجه‌ی آینده ابراز عقیده کرد: می‌بینیم که آنچه در بخش‌نامه‌ی بودجه‌ی سال آینده آمده و دولت منتشر کرده با وجود بسیاری از انتقادهایی که به برنامه‌ی چهارم داشتند اما در این بخش‌نامه بر آن صحه گذاشتند. اما چون رسانه‌ایی وجود ندارد تا این تناقضات برای مردم روشن شود و صرفا به صورت محدود انتقادات منتشر می‌شود مردم از این تناقضات بی‌اطلاع می‌مانند. طرح تثبیت قیمت‌ها محکوم به شکست است معاون سابق وزیر اقتصاد و دارایی، طرح تثبیت قیمت‌ها را نیز طرح شکست خورده‌ای دانست که هیچ مبنای علمی ندارد و گفت: هر کاری که مبنای علمی و منطقی نداشته باشد نمی‌تواند نتیجه بدهد و از ابتدا نیز شکست خوردن این طرح مشخص بود. برای مثال شما می‌خواهید بیش از چهار هزار میلیارد تومان منابع به شرکت‌های دولتی بدون کنترل تحمیل کنید و عملا سیستم مدیریتی این شرکت‌ها را رها می‌کنید در حالی که از فرازهای مهم برنامه‌ی چهارم ساماندهی شرکت‌های دولتی از بعد اقتصادی بود و با چنین فرآیندی نه تنها نتیجه‌ی اقتصادی نگرفتیم بلکه کمکی به پایین آوردن تورم نشد و هزینه‌های اضافی پنهان هم بر دوش مردم گذاشته شد و هم نتیجه‌ی نامطلوب به لحاظ مدیریتی بر این شرکت‌ها تحمیل شد. پس این طرح چه آثاری داشت. وی یادآور شد: طرح تثبیت قیمت‌ها در اقتصاد خرد که نتیجه‌ای نداد و ما فکر می‌کردیم که کالاهای متبع این کالاها گران نشود که شد و مصرف کننده منتفع می‌شود که شد و عملا میزان تورمی که بانک مرکزی اعلام می‌کند نشان می‌دهد چنین اتفاقی نیفتاده است. هم‌چنین هزینه‌ای که به شرکت‌های دولتی تحمیل شده به دلیل آنکه این شرکت‌ها دولتی بودند در نهایت و در سطح کلان بر دوش دولت خواهد بود و به نوعی از جیب مردم می‌رود. این عضو شورای مرکزی جبهه‌ی مشارکت ایران اسلامی، یادآور شد: هم‌چنین این هزینه را بدون کنترل به شرکت‌ها تحمیل کردیم و قیمت تمام شده‌ی آن‌ها را مورد توجه قرار ندادیم. در حالی که باید این کار را انجام می‌دادیم و آن‌ها را اصلاح ساختار می‌کردیم تا مشخص شود مصرف کننده چه چیزی را مصرف می‌کند. اگر مصرف کننده بداند قیمت تمام شده‌ی کالاهای اساسی با آنچه در اختیار مصرف کننده می‌گذارند تفاوت زیادی دارد و با قیمت بسیار کمی به آن‌ها داده می‌شود صرفه‌جویی خواهند کرد. اما وقتی این موضوع را پنهان می‌کنیم نهایتا مردم متضرر می‌شوند. معاون سابق وزیر اقتصاد و دارایی، تصریح کرد: در طرح تثبیت قیمت‌ها نه اصلاح ساختار شده است، نه بهبود مدیریت صورت گرفته، نه در کلان توانسته‌ایم قیمت را کنترل کنیم و این نشان می‌دهد که این تصمیمات، تصمیماتی دستوری و سیاسی است که در مقاطعی اتخاذ می‌کنیم تا به اهداف سیاسی برسیم نه اینکه باری از دوش مردم برداریم. وی طرح تثبیت قیمت‌ها را محکوم به شکست دانست و گفت: کاملا مشخص بود که این تصمیم از سوی مجلس شورای اسلامی در مقطعی اتخاذ شد که انتخابات ریاست جمهوری در پیش بود و به نوعی به مردم حرکتی نشان داده شد که هدف سیاسی داشت. اما مسوولیت دولت عوام‌فریبی نیست بلکه باید ببیند بهترین کاری که به صلاح مردم است، چیست و همان را انجام دهد. اما زمانی که می‌بینیم مصرف انرژی در کشور ما از سوی طبقه‌ی مرفه چندین برابر بیشتر از طبقه‌ی غیرمرفه است عملا با این طرح به سمت عدالت اجتماعی حرکت نکرده‌ایم. معاون سابق وزیر اقتصاد و دارایی، تاکید کرد: اجرای این طرح نمی‌تواند ادامه پیدا کند زیرا با پایین آوردن قیمت کالاهایی که حتی قیمت تمام شده‌ی آن‌ها را از مردم نمی‌گیریم مصرف آن را برای قشری که بیشتر از آن استفاده می‌کند تشویق می‌کنیم در حالی که شاهد هستیم رشد مصرف بنزین امسال بسیار بیشتر از پارسال شده است و عملا این طرح نه از بعد اقتصادی پشتوانه‌ی علمی دارد و نه اینکه عدالت اجتماعی را محقق کرده است. صفایی فراهانی ادامه داد: آیا گمان می‌کنیم که با این نگاه تولید بیشتری به جامعه ارائه می‌شود. تولیدی که با قیمت دیگری برایمان تمام می‌شود. یعنی زمانی که چهار میلیارد دلار بودجه‌ی کشور صرف واردات بنزین می‌شود و خود هزینه‌ی ساخت دو پالایشگاه صد و پنجاه هزار بشکه در روز است این کار به نفع چه کسی در جامعه انجام شده است؟ با توجه به اینکه هیچ اصلاح ساختار اقتصادی و یا عدالت اجتماعی با چنین طرحی اتفاق نیفتاده است ادامه‌ی اجرای این طرح غیر ممکن است. این عضو شورای مرکزی جبهه‌ی مشارکت ایران اسلامی، با استناد به اظهارات رییس کمیسیون برنامه و بودجه و محاسبات مجلس شورای اسلامی درباره‌ی طرح تثبیت قیمت‌ها، یادآور شد: ایشان هم ادامه‌ی این کار را امکان‌پذیر ندانستند و تقریبا مشابه حرف‌های مرا زدند و این نشان می‌دهد که آقایان عملا نمی‌توانند پاسخگوی این جریان باشند و این شرایط را ادامه دهند. گفت‌وگو از خبرنگار ایسنا: مریم آریایی رییس‌جمهور تاکید کرد که هیچ نقطه‌ی غیرشفافی در پرونده‌ی هسته‌یی ایران وجود ندارد. به گزارش خبرنگار خبرگزاری دانشجویان ایران (ایسنا) دکتر محمود احمدی‌نژاد که به مناسبت روز قدس، به عنوان سخنران پیش از خطبه‌های نماز جمعه‌ی تهران در دو مقوله‌ی هسته‌یی، فلسطین و قضیه‌ی هولوکاست سخنرانی کرد، با اشاره به مقوله‌ی پرونده‌ی هسته‌یی کشورمان و حق کشورهای عضو آژانس و npt گفت: طبق قانون npt تمام کشورهایی که عضو آژانس هستند حق دارند به انرژی صلح‌آمیز هسته‌یی دست پیدا کنند و به نحوی فعالیت‌های خود را زیر نظر آژانس انجام دهند. وی ادامه داد: جمهوری اسلامی ایران در طول دورانی که بر روی مساله‌ی هسته‌یی و دستیابی به انرژی صلح‌آمیز آن کار می‌کرده، همیشه تلاش کرده در چارچوب قوانین npt حرکت کند و فعالیت‌های هسته‌یی خود را به صورت شفاف انجام دهد. احمدی‌نژاد گفت: ما شفاف‌ترین فعالیت‌های هسته‌یی را داشته‌ایم و همیشه در چارچوب قوانین آژاانس حرکت کرده‌ایم. رییس‌جمهور با بیان این‌که جمهوری اسلامی ایران با اتکا به جوانان خود به انرژی صلح‌آمیز هسته‌یی دست پیدا کرده، گفت: کشورهای مدعی در این راه به ما یک پیچ و مهره هم ندادند، ما نه از حمایت حقوقی برخوردار بودیم و نه حمایت مالی آنها، بلکه این جوانان ما بودند که با اتکا به اندیشه‌های خود توانستند به این فن‌آوری دست پیدا کنند. وی افزود: شاید ما تنها ملتی باشیم که تمام قوانین آژانس و تماما تکالیف خود را در برابر آژانس انجام داده و رعایت می‌کنیم. وی گفت: هیچ نقطه‌ی غیرشفافی در پرونده‌ی هسته‌یی ما وجود ندارد و شفافیت فعالیت‌های هسته‌یی ایران برای همه روشن است. رییس‌جمهور با بیان این‌که هیچ نقطه‌ی غیرشفافی در پرونده‌ی هسته‌یی ایران وجود ندارد، گفت: بیشترین شفافیت مربوط به پروندده‌ی هسته‌یی ایران است و در مورد این پرونده‌ بیشترین بازرسی‌ها انجام شده است. به گزارش خبرنگار خبرگزاری دانشجویان ایران (ایسنا) احمدی‌نژاد ادامه داد: متاسفانه در حال حاضر کسانی مدعی مخالفت با روند صلح‌آمیز پرونده‌ی هسته‌یی ایران هستند که خودشان به قوانین آژانس پایبند نیستند. وی ادامه داد: آن‌ها بمب‌های نسل دوم و نسل سوم تولیدمی‌کنند و اصلا به قوانین بین‌المللی در این ارتباط توجه نمی‌کنند، ولی مدعی ملت ایران می‌شوند و می‌گویند ممکن است که شما در آینده از فعالیت‌هاای صلح‌آمیز منحرف شوید و چون ممکن است که منحرف شوید نباید فعالیت هسته‌یی داشته باشید. این منطق مخالفین ملت ایران در دستیابی به انرژی صلح‌آمیز هسته‌یی است. پاسخ ملت ایران نیز به آن‌ها روشن است؛ ملت ایران بارها اعلام کرده که از حق خود در دستیابی به انرژی صلح‌آمیز هسته‌یی کوتاه نمی‌آید. ملت ایران بارها اعلام کرده که مخالف بمب هسته‌یی است ولی کسانی که در حاضر اعلام می‌کنند مخالف بمب هسته‌یی هستند و در مقابل ملت ایران ایستاده‌اند دروغ می‌گویند. در واقع آن‌ها در منطقه یک مشت جنایتکار بی‌آبرو را به سلاح هسته‌یی مجهز کرده‌اند و اجازه نمی‌دهند که سلاح‌های این رژیم محدود شود. آن‌ها در واقع مخالف این هستند که ایران و کشورهایی مثل ایران به انرژی و چرخه‌ی سوخت دست پیدا کند. آن‌ها می‌خواهند ملت‌ها به آن‌ها نیازمند باشند و در آینده این فن‌آوری و مواد حاصل از آن را قطره قطره به ملت‌ها بفروشند. رییس‌جمهور افزود: آن‌ها در واقع مخالف پیشرفت ما هستند؛ به ما می‌گویند که شما فعاالیت هسته‌یی نداشته باشید. ما به شما سوخت می‌دهیم. ما به آن‌ها گفتیم با شما قرارداد داریم که شما قطعات هواپیمایی به ما بدهید ولی این کار را نمی‌کنید. قرارداد را زیر پا می‌گذارید؛ درصورتی که طبق قوانین جهانی موظف هستید که این کار را انجام دهید ولی به صورت یکطرفه قرارداد را زیر پا گذاشته‌اید. حال سوال این است که شما چگونه می‌خواهید به ملت ما سوخت بدهید. شما دروغ می‌گویید. شما قراردادهای موجود را زیر پا می‌گذارید. حرف خود را زیر پا می‌گذارید. من به آن‌ها گفتم که شما فعالیت‌های هسته‌یی‌تان رامتوقف کنید و ما به شما قول می‌دهیم که از پنج سال آینده تولیدات خود را در این ارتباط با تخفیف 50 درصد در اختیار شما بگذاریم. وی گفت: کشورهایی که مخالف دستیابی ایران به انرژی صلح‌آمیز هسته‌یی هستند باید بدانند که رفتار آن‌ها با ایران تبعات خوبی به همراه نخواهد داشت. شما با ملتی که تمام قوانین را رعایت کرده، با آژانس همکاری کرده و اجازه‌ی نظارت داده این‌گونه برخورد می‌کنید. می‌دانید که این رفتار شما چه پیامی خواهد داشت؟ این رفتار شما باعث خواهد شد که دیگر کشورها به npt و آژانس نپیوندند؛ چراکه می‌بینند کشورهایی که عضو آژانس نیستند راحت‌تر می‌توانند به حقوق خود دست پیدا کنند. ما سوال می‌کنیم که چرا فلان کشور منطقه به سمت سلاح‌های هسته‌یی حرکت می‌کند؟ در جواب به ما می‌گویند چون او عضو آژانس نیست. رفتار این کشورها این‌گونه القا می‌کند که کشورهایی که عضو آژانس نیستند گویی از حقوق بیشتری در این ارتباط برخوردار هستند. رفتار شما با ملت ما باعث می‌شود که کشورهای دیگر به سمت مخفی‌کاری پیش بروند. رییس‌جمهور با اشاره به حضورش در شورای روابط خارجی آمریکا خاطرنشان کرد که در آن‌جا استدلال‌های خود را در مورد پرونده‌ی هسته‌یی ایران بیان کرده است. به گزارش خبرنگار خبرگزاری دانشجویان ایران (ایسنا) احمدی‌نژاد ادامه داد: در آن‌جا پس از اتمام سخنرانیم، یک نفر گفت که قبول دارم انرژی هسته‌یی حق شماست و شما به سمت انرژی صلح‌آمیز هسته‌یی حرکت می‌کنید ولی شما اگر بخواهید این انرژی را داشته باشید، کشورهای دیگر نیز می‌خواهند به این انرژی دست پیدا کنند و آن‌وقت ما چه‌کار کنیم؟ در آن موقع مصر و عربستان نیز می‌خواهند این انرژی را داشته باشند. من از این استدلال خنده‌ام گرفت و گفتم اگر دستیابی به انرژی صلح‌آمیز هسته‌یی مشکلی ندارد، چرا دیگر کشورها نباید به آن دست پیدا کنند؟ چرا برخی از کشورها باید داشته باشند و برخی نداشته باشند؟ به آن‌ها گفتم که شما نمی‌توانید به این بهانه جلوی پیشرفت ایران را بگیرید. وی در بخش دیگری از سخنان خود اظهار داشت: عزیزان من! جمهوری اسلامی ایران مدتی طولانی در برابر ادعای عدم اعتماد این کشورها سعی کرد که اعتماد آن‌ها را جلب کند و هر روز از حق خود بیشتر عقب‌نشینی کرد و گام به گام به عقب رفت تا آن‌جا که تمام فعالیت‌های خود را در این ارتباط توقیف کرد. حتی اصفهان که طبق مقررات در حال تولید یک فرآورد معدنی بود، پلمپ شد. مراکز تحقیقاتی ما تعطیل شدند، ولی مشخص بود که آن‌ها به دنبال اعتماد نیستند. اعتماد یعنی چه؟ اگر بنا به اعتماد باشد شما چگونه بمب می‌سازید و تجاوز می‌کنید؟ دنیا به شما اعتماد ندارد. ما به آن‌ها گفتیم در هیچ جا مقررات آژانس نوشته نشده که اگر کشوری می‌خواهد به چرخه‌ی صلح‌آمیز سوخت دست پیدا کند باید اعتماد شما سه چهار کشور را جلب کند. اعتماد شما چگونه جلب می‌شود. این یک حرف مبهم است. شما ممکن است بعد از 100 سال بخواهید بگویید بله. این یک چیز مبهم است؛ مانند عروسی که باید 100 سال دنبالش دوید و معلوم نیست که بله بگوید و تصمیم با خودش است که بله بگوید. رییس‌جمهور با بیان این‌که شرایط جهان عوض شده است، گفت: ملت ایران زیر بار تهدید نخواهد رفت و فعالیت‌های صلح‌آمیز خود را متوقف نمی‌کند. وی ادامه داد: آن‌ها به ما می‌گویند که فعالیت‌های هسته‌یی خود را به صورت کوتاه مدت توقیف کنید وگرنه آبروی ما می‌رود. ما به آن‌ها می‌گوییم این کار را انجام نمی‌دهیم. آن‌ها می‌گویند یک روز توقیف کنید. ما زیر بار خواسته‌ی آن‌ها نمی‌رویم. به آن‌ها می‌گوییم به شما کمک می‌کنیم به صورت آبرومندانه آبروی‌تان حفظ شود. وی یادآور شد: آن‌ها هنگامی که به لبنان حمله کردند، با صدور قطعنامه‌ای علیه ما فکر می‌کردند که در آن جنگ پیروز می‌شوند، ولی دیدید که جوانان لبنانی توانستند در برابر صهیونیست‌ها بایستند. در حال حاضر مشکل آن‌ها دو تا شده؛ چراکه در این قضیه آبروی شورای امنیت را نیز در کنار آبروی خودشان بردند. آن‌ها آبروی خود را فدای رژیم صهیونیستی کردند. به آن‌ها توصیه می‌کنیم که تلاش نکنند تا مشکل خود را سه تا کنند و آن را افزایش دهند. احمدی‌نژاد گفت: جمهوری اسلامی ایران مشکلی ندارد؛ چراکه در مسیر قانون و حق حرکت می‌کند و ما به کشورهایی که مخالف ایران هستند، می‌گوییم در مسیر عدالت حرکت کنید؛ چراکه حرکت کردن در این مسیر باعث می‌شود مشکلات حل شود. وی گفت: این کشورها دائم شورای امنیت را به رخ ما می‌کشند، ما سوال می‌کنیم این چه شورای امنیتی است؟ همه می‌دانند که آمریکا و انگلیس دشمنان ملت ایران هستند. این‌ها رفته‌اند بالای سر شورای امنیت و دائم حق وتو وتو می‌کنند. چه‌طور است، کشورهایی شاکی هستند و خود شاکیان قضاوت و اجرا می‌کنند. این منطق، منطق فرعون است. این منطق پایان یافته است. این وضعیت شورای امنیت باعث شده که این شورا در حال حاضر فاقد مشروعیت باشد. در حال حاضر تصمیمات شورای امنیت در این وضعیت فاقد مشروعیت است. این منطق شما را هیچ‌کس، حتی پیرزن بی‌سوادی که در کوه‌های هیمالیا زندگی می‌کند، نمی‌پذیرد. رییس‌جمهور گفت: ما راهکار خود را در ارتباط با بسته‌ی هسته‌یی ارایه دادیم ولی نمی‌دانم کشورهای اروپایی چه سودی می‌برند که آمریکا را همراهی می‌کنند. سوالم این است که شما 27 سال آمریکا را همراهی کردید، چه چیزی عایدتان شد؟ وی ادامه داد: به آن‌ها توصیه می‌کنیم، حق ایران را به رسمیت بشناسند. ملت ایران مقتدر است و این امر به نفع شماست. آبروی شما در گرو همراهی با ملت ایران است، نه مخالفت با ملت ایران. ما به آن‌ها می‌گوییم دست از لجاجت بردارید و برگردید. امروز همه‌ی ملت‌ها از شما نفرت دارند. ملت ایران تا آخر خواهد ایستاد. ما به آن‌ها می‌گوییم که مخالفت شما با ملت ایران باعث افزایش نفرت مردم ایران و جهانیان خواهد شد و چیز دیگری عایدتان نخواهد شد. رییس‌جمهور گفت: علاقه‌مند بودم که در این‌جا در مورد تهران و انتخابات نیز حرف بزنم که وقت نیست. رییس جمهور با بیان این که در حال حاضر تمام ملت‌های آزادیخواه‌ خواهان آزادی فلسطین هستند، گفت: در عین حال برخی از دولت‌ها فریاد آزادی‌خواهی، دموکراسی و حقوق بشر را سر می‌دهند ولی وقتی به مساله‌ی فلسطین می‌رسند این شعار و تمام ارزش‌هایی که شعار آن را سر می‌دهند زیر پا گذاشته و آن‌ها را در حمایت از رژیم صهیونیستی قربانی می‌کنند. به گزارش خبرنگار خبرگزاری دانشجویان ایران (ایسنا) احمدی‌نژاد با اشاره به اهمیت بسیار بالای مساله‌ی فلسطین ادامه داد: این سوال مطرح است که چرا عده‌ای با تمام توان و هزینه کردن آبروی خود از رژیم صهیونیستی که رژیمی جعلی است، حمایت می‌کنند. وی در بخش دیگری از سخنان خود با اشاره به ریشه‌ی تاریخی اشغال فلسطین توسط کشورهای استکباری گفت: فلسطین از نظر سیاسی و اقتصادی بسیار تاثیرگذار و مهم است و تسلط بر فلسطین که در قلب جهان اسلام قرار دارد برای کشورهای استکبارگر بسیار مهم و جز  آرزوهای دیرینه‌ی آن‌ها بوده است. رییس‌جمهور ادامه داد: متاسفانه در قرن گذشته کشورهای استکباری از غفلت مسلمین و برخی از حاکمان خودخواه و فاقد صلاحیت سو استفاده کرده و بخشی از سرزمین‌های فلسطین را خریداری و مقدمات سلطه را فراهم و به صورت سازمان‌یافته سعی کردند که فلسطین را اشغال کنند، ولی اصل ماجرای اشغال فلسطین بعد از جنگ جهانی دوم بود؛ آن‌ها به دو بهانه فلسطین را اشغال کردند؛ اولین بهانه‌ی خود را جنگ جهانی دوم معطوف کرده و گفتند که در جنگ جهانی دوم شش میلیون یهودی به دست متخاصمان کشته و آن‌ها آواره شده‌اند و جهت این‌که آن‌ها اسکان پیدا کنند به این سرزمین آن‌ها را سوق دادند. دومین بهانه‌ای که آوردند این بودند که یهودیان از دو هزار و 500 سال قبل در این سرزمین زندگی می‌کردند و در حقیقت فلسطین سرزمین ابا و اجدادی آن‌هاست و ما دیدیدم که به بهانه‌ی هولوکاست و بازگرداندن صهیونیست‌ها به سرزمین آبا و اجدادی‌شان، فلسطین را اشغال کردند و باعث آواره کردن میلیون‌ها نفر فلسطینی شدند. احمدی‌نژاد خاطرنشان کرد: در مورد هولوکاست سوال‌هایی مطرح است؛ اگر چنین چیزی واقعیت دارد، چرا اجازه نمی‌دهید که گروه محقق به صورت آزادانه در این مورد مطالعه کنند و اگر این واقعیت داشته باشد شفاف‌تر می‌شود و به عنوان یک موضوع قاطع تاریخی مطرح خواهد شد. چرا محققانی که اعتقاد دارند هولوکاست واقعیت ندارد یا مخالف این موضوع هستند را دستگیر و زندانی می‌کنید. هولوکاست در کجا اتفاق افتاد؟ مردم فلسطین چه نقشی در این قضیه داشته‌اند که در حال حاضر باید تاوان آن را بدهند. جنگ در جای دیگر رخ داده و عده‌ای این جنگ را آغاز کرده‌اند ولی اکنون کشورهایی دارند تاوان آن را می‌دهند که در جنگ هیچ نقشی نداشته‌اند. مردم فلسطین چه گناهی در جنگ داشته‌اند که اکنون باید تاوان آن را بدهند؟ این جنگ در اروپا رخ داده و ما هنوز پاسخ این سوال را دریافت نکرده‌ایم. وی یادآور شد: هنگامی که در شورای روابط خارجی آمریکا در مورد هولوکاست صحبت کردم، اعضا  این شورا می‌گفتند که چرا هولوکاست را زیر سوال می‌برید؟ آن‌ها به من می‌گفتند که اشتباه می‌کنی. موضوع هولوکاست ربطی به مساله فلسطین و صهیونیست‌ها ندارد. به آن‌ها گفتم که اگر ربطی به این مساله ندارد پس به چه چیزی ربط دارد. به آن‌ها گفتم که چرا بر روی این مساله اینقدر اصرار دارید و آن را مقدس می‌شمارید و اجازه نمی‌دهید کسی در مورد آن تحقیق کند و با کسانی که در این زمینه تحقیق می‌کنند برخورد می‌کنید؟ چرا این‌گونه در مورد هولوکاست تعصب دارید؟ اجازه دهید که در این مورد تحقیق شود. به آن‌ها گفتم که اگر مساله هولوکاست به فلسطین ربط ندارد به چه چیزی ربط دارد؟ شما می‌خواهید از قضیه‌ی هولوکاست یک نتیجه در مورد زمان حال بگیرید و به همین بابت است که بر روی آن تعصب دارید. به آن‌ها گفتم که چرا وقتی مساله‌ی هولوکاست را مطرح کردم و در مورد آن عقایدم را گفتم سران رژیم صهیونیستی و روسای شما این‌گونه واکنش نشان دادند و موضع‌گیری کردند؟ احمدی‌نژاد گفت: در سفر اخیرم به نیویورک، از یک هفته‌ی قبل رسانه‌های آن‌ها تبلیغات سویی را سازماندهی کرده و می‌گفتند این همان آدمی است که هولوکاست را زیر سوال برده است. ولی خوشبختانه مردم این کشورها آگاه هستند و با آن‌ها همراهی نکردند. آن‌ها سعی کردند که حرکتی را علیه ما ایجاد کنند که خوشبختانه نتوانتستند. به آن‌ها گفتیم که اجازه بدهند یک گروه آزادانه در مورد قضیه‌ی هولوکاست تحقیق کند. گفتیم که اجازه دهید که یک گروه از انسان‌های صالح و منصف که خود شما نیز انصاف آن‌ها را تایید می‌کنید به صورت بی‌طرفانه این موضوع را مورد بررسی قرار دهند و البته یک شرط هم گذاشتیم و آن این بود که اگر نتیجه‌ی استخراجی این محققان مخالف نظر آن‌ها باشد و نظر آن‌ها را تایید نکند نیز با آن‌ها برخوردی صورت نگیرد و منتظر هستیم که آن‌ها پاسخ این شرط را بگذارند و اگر آن‌ها این شرط را بپذیرند، انشا الله یک گروه منصف از اروپا، آمریکا و آفریقا در مورد این قضیه تحقیق خواهد کرد. رییس‌جمهور به بهانه‌ی دیگر اشغالگران فلسطین اشاره کرد و گفت: آن‌ها می‌گویند که از صدها سال قبل آبا و اجداد صهیونیست‌ها در این منطقه زندگی می‌کردند. سوال ما این است که آیا حاضرید این مساله را در مورد خودتان نیز بپذیرید؟ به گزارش خبرنگار خبرگزاری دانشجویان ایران (ایسنا) احمدی‌نژاد ادامه داد: به آن‌ها گفتیم اگر این مساله را به عنوان یک اصل بپذیرید، بسیاری از جغرافیای سیاسی جهان تغییر خواهد کرد؛ مثلا در 300، 400 سال قبل چه گروه‌هایی زندگی می‌کردند، و بر اساس این اصل کسانی که در 300، 400 سال قبل در این سرزمین زندگی می‌کردند صاحبان اصلی محسوب می‌شوند. وی افزود: عزیزان! این رژیم برای یک ماموریت مشخص در منطقه ایجاد شده است؛ به صورت دائم کشورهای منطقه را تهدید و این زمینه را فراهم کند که قدرت‌های استکباری بتوانند با رسیدن به اهداف سو  خود کشورهای منطقه را چپاول کنند. گرچه برخی از کشورهای استکبارگر در حال حاضر به عنوان یک ابزار در دست رژیم صهیونیستی هستند، نقش این رژیم بسط سلطه‌ی کشورهای غربی است. ببینید! در حال حاضر وضعیت به گونه‌ای شده که وقتی کشوری می‌خواهد با کشورهای استکبارگر قراردادی ببندد، این کشورها پیش‌شرط‌شان این است که در ابتدا باید رژیم صهیونیستی را به رسمیت بشناسند و در مجامع جهانی از آن حمایت کنند، یک قرارداد نظامی با این رژیم ببندد و بعد از آن با این کشور قرارداد تجاری می‌بندد. احمدی‌نژاد گفت: رژیم صهیونیستی به وجود آمده تا کل منطقه را ببلعد. وی خاطرنشان کرد: برخی کشورهای غربی در زیر سلطه صهیونیست‌ها 60 سال است که به واسطه‌ی جنگ جهانی دوم به این رژیم غرامت می‌دهند. ما با سران این کشورها رایزنی کردیم، نامه نوشتیم و پیام دادیم که تا کی مناسبات جنگ جهانی دوم باید حاکم باشد؟ کی این مناسبات تمام می‌شود؟ یک عده خود را پیروز جنگ می‌دانند و در همه جا می‌خواهند با سو استفاده از این قضیه زور بگویند و حق ویژه‌ای را برای خود قائل می‌شوند و با توسل به این جنگ مظلوم‌نمایی می‌کنند. وی گفت: متاسفانه در برخی از کشورهای غربی برای این رژیم نماد درست کرده‌اند. در برخی از کشورها نمادهایی ساخته‌اند و کودکان و نوجوانان را به بازدید از این نمادها می‌برند و می‌گویند ببینید پدران ما آدمکش بودند، آدمسوز بودند و ملت خودشان را با این نمادها تحقیر می‌کنند و می‌گویند ما بدهکار هستیم و باید تا آخر عمر بدهکار باشیم. سوالم این است که به فرض این اتفاق در جنگ جهانی دوم رخ داده باشد، حال نسل‌های سوم این کشورها چه گناهی کرده‌اند که باید همچنان خسارت بپردازند. رییس جمهور در بخش دیگری از سخنان خود، اظهار داشت: آمریکا و انگلیس چه کاره هستند که دائم به بهانه‌ی هولوکاست به کشورها زور می‌گویند، مگر همین انگلیس پایه‌گذار جنگ و وحشت نبود، مگر همین انگلیس نبود که بازماندگان این جنگ را به فلسطین برد و فلسطین را اشغال کرد؟ این سوال مطرح است که آیا امروز در فلسطین بازماندگان این جنگ ساکن هستند، سوالم این است که سران رژیم صهیونیستی اهل کجا هستند؟ برخی از سران رژیم صهیونیستی ایرانی هستند یا متعلق به کشورهای دیگر. سوال داریم که چه جور مردمی که از نقاط مختلف جهان به این منطقه آمده‌اند حق تعیین سرنوشت دارند ولی مردم بومی این منطقه حق تعیین سرنوشت ندارند. وی گفت: بحمدالله امروز شرایط عوض شده، مردم دنیا بیدار هستند، تمام ملت‌ها بیدار هستند و رژیم صهیونیستی نیز به شکست نزدیک شده است. خشم مردم جهان از اقدامات جنایتکارانه‌ی این رژیم افزایش پیدا کرده است. رییس جمهور گفت: بقای رژیم صهیونیستی در سایه‌ی تهدید نظامی و قدرت نظامی است ولی امروز افسانه‌ی شکست‌ناپذیری فلسطین از بین رفته است و شما دیدید که رژیم صهیونیستی چگونه در لبنان شکست خورد. به گزارش خبرنگار خبرگزاری دانشجویان ایران (ایسنا) احمدی‌نژاد ادامه داد: امروز دیگر رژیم صهیونیستی در دنیا امنیت ندارد. امروز مردمی که در این منطقه به دروغ و با سنجاق به هم گره خورده بودند در حال از هم پاشیدن و گسست هستند، این رژیم در حال حاضر دیگر هیچ‌ قدرتی ندارد. وی با بیان این‌که " امروز مردم منطقه یکپارچه هستند" افزود: امروز برای موجودیت رژیم صهیونیستی چیزی باقی نمانده است و شرایط برای این رژیم کاملا شکننده است. به آن‌ها می‌گوییم که درها را باز کنید و اجازه دهید که مهمان‌های ناخوانده ساکن در این منطقه به وطن خود برگردند و اگر کشورهای استکباری می‌خواهند کمک‌های مالی به آن‌ها بکنند این کمک‌های مالی را در وطن‌شان به آن‌ها بکنند، اگر آن‌ها اجازه دهند که درها باز شود، 4 الی 5 میلیون نفر ساکن در این منطقه به سرزمین‌های خود بازخواهند گشت. احمدی‌نژاد تاکید کرد: به حامیان رژیم صهیونیستی نصیحت و پیشنهاد می‌کنیم که دنبال جنایت‌های جدید نروند؛ چراکه امروز هر جنایتی که توسط رژیم صهیونیستی رخ می‌دهد و هر فلسطینی که به خاک می‌افتد به پای حامیان این رژیم گذاشته می‌شود و مردم منطقه از حامیان این رژیم انتقام خواهند گرفت. به حامیان این رژیم می‌گویم که این رژیم رفتنی است و دیگر سودی برای شما ندارد، گرچه معتقدیم که هیچ‌گاه سودی نداشته است. وی با بیان این که " امروز رژیم صهیونیستی به خرج افتاده و هیچ قدرتی ندارد" ادامه داد: رژیم صهیونیستی در حال حاضر مانند یک ماشین جنگی فرسوده است که باید از رده خارج شود. دست از حمایت این رژیم بردارید و اگر این کار را نکنید این رژیم همراه با خودش شما را به باتلاق خواهد برد. بدانید که در حال حاضر خشم ملت‌های منطقه از شما افزایش پیدا کرده و دیگر تحمل جنایت‌های شما را ندارند. شما از حمایت از رژیم صهیونیستی هیچ سودی نمی‌برید و فقط تنفر و خشم و کینه مردم منطقه را به همراه خود خواهید داشت. به برخی از سران کشورهای منطقه نیز توصیه می‌کنیم که دست از حمایت رژیم صهیونیستی بردارید. به آن‌ها می‌گوییم که آمریکا آنطرف آب است ولی شما در همسایگی منطقه واقع شده‌اید. به شما می‌گوییم که این امر خشم ملت‌های منطقه را همراه خواهد داشت. به حامیان رژیم صهیونیستی می‌گوییم که شما 60 سال با مردم منطقه بداخلاقی کردید، دهن کجی کردید، ولی چه سودی بردید؟ امروز جوانان فلسطینی به تنگ آمده‌اند. احمدی‌نژاد ادامه داد: از رژیم صهیونیستی حمایت می‌کنید، ولی جوان فلسطینی که از ظلم رژیم صهیونیستی به خشم آمده تروریست قلمداد می‌کنید؟ این منطق شما تا کی ادامه خواهد داشت؟ منطق شما به پایان رسیده است، ملت‌ها موافق منطق شما نیستند، ملت‌های منطقه شما را قبول ندارند و دشمن و مخالف شما هستند. رییس‌جمهور در ادامه‌ی صحبت‌های خود خاطرنشان کرد: دو پیشنهاد را به حامیان این رژیم داده‌ایم؛ خودتان این رژیم را با دروغ و نیرنگ و حیله در این منطقه حاکم کردید و در حال حاضر بهترین راه این است که خودتان بساط این رژیم را جمع کنید، دست و پای این رژیم را جمع کنید و ببرید و شاید این اقدام باعث شود که خشم ملت‌های منطقه از شما کمتر شود. این امر به نفع شما و کشورهای منطقه است. حال شما در جواب می‌گویید ما رودربایستی داریم و نمی‌توانیم این کار را انجام دهیم صهیونیست‌ها در کشور ما دارای قدرت هستند و ما به پول آن‌ها برای پیروزی در انتخابات نیازمندیم. در جواب یک پیشنهاد دیگر مطرح کردیم و آن این که شما ادعای دموکراسی و تعیین حق سرنوشت را دارید، خوب اجازه دهید که مردم بومی ساکن در این منطقه سرنوشت‌شان را تعیین کنند، اجازه دهید که ملت فلسطین در یک همه پرسی به صورت آزادانه در مورد وضعیت خود تصمیم‌گیری کنند. شما می‌گویید با این تصمیم آبروی ما می‌رود ما به شما می‌گوییم شما آبرو ندارید، شما در هیچ کجا آبرو ندارید، همه‌ی دنیا علیه شما هستند. وی ادامه داد: به آن‌ها می‌گوییم که اگر شما به دنبال آبروی حقیقی هستید آبروی حقیقی در سایه‌ی توحید و عدالت و دفاع از مظلوم محقق می‌شود. شما در دفاع از یک جنایتکار دنبال چه آبرویی هستید؟ به آن‌ها می‌گوییم پیشنهادات ما روشن و شفاف است، چرا مخالفت می‌کنید؟ به آن‌ها می‌گوییم که به نفع شماست اجازه دهید ملت فلسطین خودش برای خودش تصمیم‌گیری کند. رییس‌جمهور گفت: کرامت انسانی برای ما مهم است. برای ما مسلمان، یهودی و غیرمسلمان همه عزیز و محترم هستند و نفس انسانیت برای ما مهم است. احمدی‌نژاد گفت: آن‌ها باید بدانند که هر دولتی از این به بعد در کنار صهیونیست‌ها بایستد، چیزی جز نفرت نصیبش نخواهد شد. این رژیم رفتنی است. ما به آن‌ها می‌گوییم به فکر روابط درازمدت و منافع درازمدت خود در منطقه باشید، با آن‌ها اتمام حجت می‌کنیم، کشوری بعدا گلایه نکند. آن‌ها را نصیحیت می‌کنیم و می‌گوییم که شرایط به سرعت در حال متحول شدن است و به نفع شماست که خود را از کنار جنایتکاران دور کنید و به ملت‌ها بپیوندید. دکتر محمود احمدی‌نژاد رییس‌جمهور صبح روز جمعه و پیش از این سخنرانی همراه با مردم تهران در راهپیمایی روز قدس در دفاع از ملت مظلوم فلسطین شرکت کرد. جمعی از اعضای شورای تبیین مواضع بسیج دانشجویی دانشگاه‌های استان تهران به مناسبت سالروز تشکیل بسیج دانشجویی با حضور در خبرگزاری دانشجویان ایران و شرکت در یک میزگرد خبری به تشریح عملکرد این تشکل دانشجویی طی سال‌های گذشته، رویکرد جنبش دانشجویی در انتخابات آتی، آفات پیش روی جنبش دانشجویی، نوع مناسبات احزاب با دانشگاه‌ها و... پرداختند. *نظامی نیستیم *بسیج دانشجویی از هیچ گروه و جناحی در کشور حمایت نکرده و نخواهد کرد به گزارش خبرنگار سیاسی ایسنا، دبیر شورای تبیین مواضع بسیج دانشجویی دانشگا‌ه‌های استان تهران، در این میزگرد اظهار داشت: شورای تبیین مواضع سال گذشته نسبت به حوادثی که در فلسطین رخ داده بود، هتک حرمت پیامبر (ص)، مساله‌ی پرونده‌ی هسته‌یی ایران و مسائلی از این دست واکنش‌هایی نشان داده و تجمعاتی در این‌باره برگزار کرده است. هم‌چنین شورا در سال گذشته با نقد قوای سه‌گانه، پیشنهاداتی نیز جهت سازندگی نظام ارایه کرده است و هرگاه احساس کردیم که باید به عنوان یک تشکل دانشجویی حساسیت نشان دهیم، موضع خود را اعلام کرده‌ایم. بادفر، ادامه داد: ما در آستانه‌ی انتخابات پیش رو به دنبال حضور حداکثری در انتخابات هستیم. در بحث انتخابات نیز به دنبال دفاع از هیچ گروه و جناحی نیستیم، بلکه معتقدیم بسیج فراتر از اینهاست و خود را متعلق به کلیت نظام می‌دانیم و معتقدیم حضور حداکثری مردم با اطلاع‌رسانی صحیح، برگزاری جلسات مختلف و توجه دادن دانشجویان به اهمیت انتخابات باعث می‌شود دانشجویان و به تبع آن جامعه با واقعیت‌های انتخابات و اهمیت آن آشنا شوند. وی، تصریح کرد: معتقدیم هرچه‌قدر بتوانیم فضایی برای امکان شناخت بیشتر مردم از این انتخابات و کاندیداها را فراهم کنیم تصمیم‌گیری و انتخاب برای آنها آسان‌تر خواهد بود. به همین دلیل معتقدیم ضرورت این انتخابات در نظام باید به وسیله‌ی جلسات نقد، مناظره، پرسش و پاسخ، تولید نشریه و جزوات برای دانشجویان تبیین شود. بادفر، گفت: به دنبال این نیستیم که نمایندگان احزاب و گروه‌ها را برای این جلسات دعوت کنیم. اگر هم مدعوین ما از احزاب باشند سعی می‌کنیم از دو جناح استفاده کنیم. در نهایت حق انتخاب با دانشجوست و او برداشت‌های خود را از این جلسات خواهد داشت. وی، خاطرنشان کرد: در سال‌های گذشته جهت انتخابات در کشور ما تغییر کرده است و از فضای سیاسی و قالب‌های مانوس متاثر شده است. این‌که بعضی آقایان الگوهای غربی مانند تخریب شخصیت کاندیداها را وارد این امر کرده‌اند قطعا جواب نمی‌دهد. هم‌چنین کاندیداها نباید صرفا به دنبال رای جمع کردن باشند؛ چراکه پس از انتخاب باید به جای فکر خدمت به فکر بدهکاری خود به احزاب و گروه‌ها باشند. دبیر شورای تبیین مواضع بسیج دانشجویی دانشگاه‌های استان تهران، گفت: دغدغه‌ی ما امروز این است که همه‌ی احزاب و گروه‌ها فضای مساعد را ایجاد کنند تا کاندیداهای انتخابات اجازه‌ی معرفی صحیح به دور از هیاهوی سیاسی و تبلیغات را پیدا کنند. وی اضافه کرد: انتظار ما این است که انتخابات خبرگان بتواند الگوی موفقی از انتخابات اسلامی را به نمایش بگذارد؛ چراکه کاندیداهای خبرگان بزرگان دین ما هستند و این انتخابات باید جدا از سایر انتخابات و متفاوت از آنها برگزار شود. از کاندیداهای این مجلس نیز می‌خواهیم اجازه ندهند در حاشیه‌ی انتخابات کسانی که در کنارشان قرار دارند شان و منزلتشان را پایین بیاورند. بادفر، گفت: اگر تبلیغات سو  و تخریب چهره‌ها در انتخابات دیگر وجود دارد، انتظار نداریم که این مساله در خبرگان وجود داشته باشد و امیدواریم آنها بتوانند انتخابات سالمی را به نمایش بگذارند تا نشان دهیم اگر انتخابات طبق موازین اسلامی باشد اسراف و تبذیر نمی‌شود و شرکت مردم تسهیل و رقابت سالم خواهد بود. وی با ابراز این عقیده که در یک مقطع زمانی خاص، دانشگاه پاتوق احزاب شد و آن‌ها سرپل‌هایی را در دانشگاه ایجاد کردند و دانشگاه تبدیل به محل تضارب آرا و افکار ساختگی آنها شد، اظهار داشت: این یک مناظره‌ی علمی نبود که دانشجو در آن حق انتخاب داشته باشد و به جای یک فضای سالم سیاسی، هیاهو و غوغاسالاری بود، اما به نظر می‌رسد امروز دانشجوی ما در یک فضای کاملا آرام می‌تواند درست بیاندیشد. بادفر، خاطرنشان کرد: امروز دولت شعارهایی را می‌دهد که دانشجویان پیش از این می‌گفتند. پس این بهترین فرصت است که دولت را نقد منصفانه کنیم؛ چراکه این مساله در کنار حمایت دانشگاه از دولت به پیشرفت آن کمک خواهد کرد. البته دانشجویان باید نقد منصفانه را نسبت به همه‌ی ارکان نظام داشته باشند و در کنار آن ارایه‌ی طریق کنند. دبیر شورای تبیین مواضع بسیج دانشجویی دانشگاه‌های استان تهران، همچنین درباره‌ی آنچه که تحت عنوان رکود سیاسی دانشگاه‌ها در سال‌های گذشته خوانده می‌شود، گفت: دانشگاه متاثر از زمان و مکان است و به فراخور آن واکنش نشان می‌دهد. قطعا اگر در مقطع زمانی خاصی موضوعی نباشد که دانشجو به آن بپردازد، به دنبال کارهای زیربنایی می‌رود. امروز هم در آستانه‌ی انتخابات هستیم و طبیعتا این فضا آثار وضعی خود را در دانشگاه می‌گذارد و لازم است که دانشگاه برای این مساله فعال شود، روشنگری و اعلام موضع کند. وی، با بیان اینکه بسیج دانشجویی یک تشکل فراجناحی است، ابراز عقیده کرد: برخی تشکل‌ها در دانشگاه جناحی‌اند و در انتخابات از جناح خود دفاع ‌کرده و رقابت به وجود می‌آورند، لذا کارکرد دانشگاه متناسب با عرصه‌ی زمانی و مکانی خود تعریف می‌شود. بادفر، تاکید کرد: ما همه متعلق به جمهوری اسلامی هستیم و تکلیف داریم که از تمامیت کشور در عرصه‌ی علم و سازندگی دفاع کنیم و در راستای موفقیت جمهوری اسلامی قدم برداریم. اگر کسی این کار را نکند، اعتقادی به جمهوری اسلامی ندارد. دبیر شورای تبیین مواضع بسیج دانشجویی دانشگاه‌های استان تهران، یادآور شد: ما به عنوان بسیج دانشجویی با توجه به گستردگی و تنوع فعالیت‌هایمان، خود را در مقابل هیچ‌کدام از تشکل‌ها و احزاب قرار نمی‌دهیم، مگر معاندان نظام که الحمدالله در جامعه‌ی دانشگاهی بروزی ندارند. البته اثراتی از دشمن هست، اما این‌که کسانی به صورت سازمان‌یافته پرچم عناد را برداشته باشند وجود ندارد و اگر هم وجود داشته باشد بسیار ضعیف است و جایگاهی در دانشگاه ندارد. وی، با بیان این‌که خط قرمزهای بسیج دانشجویی همان خطوط قرمز‌های نظام است، گفت: همه‌ی دانشجویان می‌توانند عضو بسیج دانشجویی باشند، جز معاندان و کسانی که تابلودار فساد هستند. با توجه به تنوع دامنه‌ی فعالیت‌ها در عرصه‌های علمی، فرهنگی، ورزشی و اجتماعی، دانشجویان به تناسب می‌توانند وارد این تشکل شوند؛ چراکه شاید این گستردگی در فعالیت سایر تشکل‌ها وجود نداشته باشد. بادفر، اظهار داشت: بسیج دانشجویی در هیچ بازه‌ی زمانی از هیچ گروه و جناحی در کشور حمایت نکرده و نخواهد کرد. البته شاید در بسیاری موارد نقاط مشترکی با احزاب داشته باشیم اما همواره آنها را نقد می‌کنیم و وابستگی به هیچ حزب و گروهی از خود نشان نمی‌دهیم. تکلیف ما یک تکلیف علمی است و خط و خطوط ما اساس نظام است، نه کمتر و نه بیشتر. وی، خاطرنشان کرد: هدف بسیج، اعتلای نظام در تمام حوزه‌ها و تقویت اساس آن است؛ چراکه ما خود را فرزندان نظام می‌دانیم و معتقدیم که در مقابل نظام تکلیف داریم. این فعال دانشجویی، تصریح کرد: درست است که بخشی از شعارهای دانشجویان و جریان دانشجویی در دولت تجلی پیدا کرده، اما این‌که بگوییم تمامی آنها محقق شده یک ایده‌آل است. اما زمانی که احساس کنیم دولت در مسیری قرار دارد که افق‌های نظام را ترسیم می‌کند، بر خود فرض می‌دانیم که به آن کمک و از آن حمایت کنیم و این کمک ما نتیجه‌ی نادیده گرفتن ضعف‌ها و به معنی حل شدن در دولت نیست. ما در بسیاری موارد هم نسبت به دولت منتقد بودیم و نقد منصفانه‌ی خود را به آن اعلام کرده‌ایم. بادفر، خاطرنشان کرد: باید تفاوت گذاشت بین کسی که شایستگی و لیاقتی ندارد و به دلیل رابطه و تعلق خاطرش وارد دولت می‌شود تا کسی که نخبه است و در کنار درس خواندن می‌تواند گره‌ای از کار دولت باز کند. هم‌چنین ممکن است دانشجویی بعد از فارغ‌التحصیلی در کشور مدیر شود؛ چراکه دانشگاه تربیت کادر برای نظام را برعهده دارد. به طور مثال، تلاش دانشجویان در حوزه‌ی نانوتکنولوژی به معنی این نیست که آنها خود را به دولت فروخته‌اند. وی، با تاکید بر این‌که معتقد به سهم‌خواهی نیستیم، گفت: فعالیت ما در همه‌ی عرصه‌ها گام برداشتن به سوی رفع مشکلات اساسی نظام است تا انشا الله بتوانیم به رسالت خود در مقابل نظام و خون شهدا عمل کنیم و این منعطف به یک دولت خاص نیست. دبیر شورای تبیین مواضع بسیج دانشجویی دانشگاه‌های استان تهران، در بخش دیگری از میزگرد ایسنا خاطرنشان کرد: اکثر احزاب و گروه‌های سیاسی در جامعه‌ی ما کار سیاسی و حزبی به معنای واقعی انجام نمی‌دهند. بسیاری از آنها به صورت مقطعی متولد می‌شوند و بعد از انقلاب فروکش می‌کنند. وی، افزود: این یک نگاه غربی است که اگر کسی از دولت حمایت کند می‌خواهد شریک قدرت شود. ما تنها به دنبال خدمتیم و خدمت را هم یک فرصت می‌دانیم و معتقدیم تک تک افراد در نظام جمهوری اسلامی باید نسبت به نظام احساس دین کنند و برای موفقیت کشور گام بردارند. این‌که کسی به خاطر ژست دانشجویی یا حزبی نخواهد کمکی به نظام کند به اعتقاد من یک خیانت است؛ چراکه این حکومت اسلامی هدیه‌ی الهی به ماست و باید پایدار بماند. بادفر، ادامه داد: همه‌ی دولت‌ها مقابل ملت‌ها و آرمان‌های اصیل انقلاب مسوول هستند. اگر این دولت‌ها بتوانند پشتوانه‌ی دانشگاهی داشته باشند، می‌توانند به قدرت خارق‌العاده‌ای تکیه کنند؛ چراکه دانشگاه تکیه‌گاه مطمئنی برای دولت است و با استفاده از آن در همه‌ی حوزه‌ها قابلیت بالایی پیدا می‌کند. شاید این یک بازی سیاسی باشد که با فاصله انداختن بین دولت و دانشگاه مانع استفاده‌ی دولت از قابلیت‌های دانشگاه شود. وی، افزود: امروز عرصه، عرصه‌ی خدمت است. روزی توسعه‌ی اقتصادی شعار دولت بود. در مقاطعی دیگر نیز توسعه‌ی سیاسی و اجتماعی. به نظر من اگر هرکس می‌تواند حمایتی از دولت کند اما از آن دریغ کند در حق موفقیت نظام دریغ کرده است. بادفر، درباره‌ی احتمال ورود به قدرت تشکل‌هایی که شعارهایشان را همسوی دولت می‌بینند، گفت: این احتمال وجود دارد، اما اگر نوع نگاهمان را عوض کنیم این خطر مرتفع می‌شود. دبیر شورای تبیین مواضع بسیج دانشجویی دانشگاه‌های استان تهران، درباره‌ی این‌که چرا برخی از بسیج دانشجویی با عنوان «نهاد شبه نظامی یا نظامی» یاد می‌کنند، گفت: تاریخ تولد بسیج دانشجویی، دوم آذر 68 یعنی چهار ماه پس از پذیرش قطعنامه است. بسیج دانشجویی و طلبه، استراتژی بزرگ حضرت امام (ره) برای دوران جهاد اکبر است و با وجود تشکل‌های دیگری مثل انجمن اسلامی، دفتر تحکیم وحدت و جهاد دانشگاهی، دستور تشکیل بسیج دانشجو و طلبه را دادند. بادفر، با تاکید بر این‌که بسیج ماهیتا نظامی نیست، اظهار داشت: درست است که بسیج با جنگ تولد پیدا کرده است اما نظامی بودن ماهیت آن سو  برداشتی است که دشمنان آن را ترویج داده‌اند؛ چراکه بسیج به عنوان نهادی کارآمد و پویا توسط امام (ره) طراحی شد. دیروز جنگ بود و بسیج با ورود به این عرصه، بهترین جوانان را تقدیم حفظ تمامیت ارضی کشور کرد و امروز امنیت ما مدیون شهدا و بسیجیان است. وی، خاطرنشان کرد: درست است که بسیج دانشجویی وارث شهداست، اما تولد ما پس از جنگ است و امام (ره) پس از مواجهه با یک جبهه‌ی فرهنگی و چون می‌دانست دشمن به سراغ دانشگاه‌ها و نخبگان خواهد آمد بسیج دانشجویی را تعریف کرد. در پیام خود به حکومت جهانی اسلام و تبیین چارچوب‌های اسلامی ناب محمدی (ص) اشاره کردند و بسیجیان را فرزندان خود خواندند. یعنی هرکس عضو بسیج می‌شود فرزند معنوی امام (ره) است. افتخار ما هم این است که تنها تشکلی هستیم که امام (ره) با دستان پربرکت خود آن را پایه‌گذاری کردند. دبیر شورای تبیین مواضع بسیج دانشجویی دانشگاه‌های استان تهران، با تاکید بر این‌که ما نظامی نیستیم و بسیجی بودن از افتخارات ماست، گفت: وقتی پاسداری از انقلاب مطرح باشد از هرکس کاری برمی‌آید. ما هم هرگونه دفاعی که برایمان تکلیف باشد انجام می‌دهیم و به آن عمل می‌کنیم. البته نباید توطئه‌ی مخالفان نظام در تخریب چهره‌ی بسیج را نادیده گرفت؛ چراکه آنها با این حربه می‌خواهند ما را از صحنه بیرون کنند؛ غافل از این‌که ما تا پایان در صحنه خواهیم بود و همان‌طور که زمانی دشمنان را در جنگ ناامید کردیم، امروز نیز همین کار را خواهیم کرد. به تمام کسانی هم که می‌گویند بسیج، نظامی است توصیه می‌کنم پیام امام (ره) را برای تشکیل بسیج دانشجو و طلبه تنها یک بار بخوانند. بادفر، ادامه داد: ما معتقدیم کسانی که بحث نظامی بودن بسیج را مطرح می‌کنند با بسیج عناد دارند؛ همان‌طور که در زمان‌های مختلف این مطلب را مطرح کردند. واقعیت این است که اسم و سابقه‌ی بسیج مشخص است و هرکس ابهامی در این‌باره دارد می‌تواند عملکرد آن را مرور کند. ما مسلمانیم و در اسلام چیزی به نام جهاد داریم. وی، تصریح کرد: مسلما ابهام نظامی بودن بسیج دانشجویی، ابهام همه‌ی جامعه‌ی دانشگاهی نیست، بلکه طیف محدودی با هدف خاص، این را طرح موضوع می‌کنند. بسیج یک فرهنگ و تفکر است و کاربردهای مختلفی دارد و اگر این تفکر در کشور فراگیر شود قطعا موفق خواهد بود. دبیر شورای تبیین مواضع بسیج دانشجویی دانشگاه‌های استان تهران، اظهار داشت: از مباحثی که در سال آینده‌ی شورای تبیین مواضع آن را پیگیری می‌کند، استکبارستیزی، شورای تحلیل‌گران دانشجویان بسیجی، میزهای فکری، دیدار با مسوولان کشور و ایجاد سیر مطالعاتی بین اعضا و ایجاد ارتباط با دانشگاه‌های مختلف است که قطعا به پویایی هرچه بیشتر شورا کمک خواهد کرد. *فعالان دانشجویی بهتر است اهمیت و تاثیر شوراها یا خبرگان را بسنجند تا مردم برحسب این ضرورت رای دهند به گزارش خبرنگار سیاسی خبرگزاری دانشجویان ایران (ایسنا) در ادامه‌ی این میزگرد، محمد سرگزی، نیز اظهار داشت: ما به عنوان فعالان دانشجویی در مورد انتخابات باید صرفا موضع‌گیری نسبت به افراد و شخصیت‌ها نداشته باشیم بلکه بهتر این است که اهمیت، لزوم و تاثیر و تحول شوراها یا خبرگان را بسنجیم تا مردم برحسب این ضرورت رای دهند. وی، تصریح کرد: گاهی ممکن است دولت شعارهایی را برای خود انتخاب کند که پیش از آن از سوی گروه‌ها، جریانات یا دانشجویان مطرح شده باشد. هم‌اکنون هم ما خوشحالیم که شعار ما و خط ما به گونه‌ای است که دولتمردان به این نتیجه رسیده‌اند که برای تعالی نظام این عملکرد را داشته باشند. *هیچ رکودی در جنبش دانشجویی وجود ندارد در ادامه‌ی این میزگرد یکی دیگر از اعضای شورای تبیین مواضع بسیج دانشجویی دانشگاه‌های تهران، با بیان اینکه کار ویژه‌ی جنبش دانشجویی سیاسی نیست، اظهار داشت: هیچ رکودی در جنبش دانشجویی وجود ندارد. یاسر منصوری، کار ویژه تعریف شده جنبش دانشجویی را فرهنگی و اجتماعی عنوان و تصریح کرد: باید با نگاه اجتماعی به مقوله‌ی انتخابات به تشریح ماهیت و ضرورت آن پرداخت تا مردم با درک ضرورت شرکت در انتخابات، حضور بیشتری داشته باشند. وی، درخصوص نقش جنبش دانشجویی در انتخابات، اظهار داشت: جنبش دانشجویی با بررسی معیارها و ماهیت انتخابات از پرداختن به اشخاص و جهت‌گیری سیاسی می‌تواند اثرگذار باشد. این فعال دانشجویی، در رابطه با آنچه از آن تحت عنوان رکود سیاسی در دانشگاه‌ها یاد می‌شود، ابراز عقیده کرد: هیچ رکودی در جنبش دانشجویی وجود ندارد و این مباحث مطرح شده به دلیل فضای غوغاسالارانه سیاسی حاکم در یک مقطع زمانی بوده است که آنها بر این اساس در جهت اهدافشان از جنبش دانشجویی استفاده می‌کردند. جنبش دانشجویی در دوره‌ای به واسطه‌ی برخی سرو صداها که لزوما خواسته مشخصی نداشت، بزرگ نشان داده شد، در حالی که غوغا به معنای فعالیت سیاسی نیست، این جنبش در آن دوران تنها بازیچه‌ی احزاب و گروه‌های سیاسی بود. مسوول بسیج دانشجویی دانشگاه روابط بین‌الملل وزارت امور خارجه، با بیان اینکه جنبش دانشجویی برای رسیدن به ایده‌آل‌های مطلوب، راه زیادی در پیش دارد، افزود: با توجه به شعارهای عقلانی دولت همچون بحث عدالت که برای مردم مهم است، مردم و جنبش دانشجویی باید از دولت حمایت کنند و از آنجا که بیشتر بحران‌ها، ‌ در عرصه‌ بین‌الملل و ریشه‌ی خارجی دارد، جنبش دانشجویی به دلیل کارکرد عمدتا خارجی‌اش بهتر است روی این مسائل مانور دهد. منصوری، با بیان اینکه نوع حرکت کشور در جهت حاکم کردن نظام سیاسی، مردم‌سالاری دینی و تمدن اسلامی در سطح کشورهای مسلمان است، ادامه داد: جنبش دانشجویی باید با حرکت در این مسیر کشور را در جهت رسیدن به آن یاری کند. وی، با اشاره به سخن مقام معظم رهبری که به فروپاشی دولت آمریکا اشاره کرده‌اند، تصریح کرد: با توجه به تحقیقات گسترده در زمینه بحث استکبارشناسی و جهان بدون استکبار که شاخص عمده‌ی آن آمریکاست در حال حاضر علائم فروپاشی دولت آمریکا به وجود آمده است و باید با شکستن تابویی که قصد القای آن را به مردم دارند، این مساله روشن شود. *فضاهای احساسی و غوغاسالارانه از ایجاد فضای منطقی جلوگیری می‌کند *اگر می‌خواهیم فضا شاداب و رقابتی سالم باشد‌ بهتر است فضای دانشگاه آرام باشد به گزارش خبرگزاری دانشجویان ایران، یک عضو دیگر شورای تبیین مواضع دانشجویی دانشگاه‌های تهران در میزگردی که به مناسبت هفته بسیج در ایسنا برگزار شد، گفت: بسیج نماینده‌ی تمامی افرادی است که در همه‌ی زمینه‌ها از جمله در زمینه‌های فرهنگی، هنری، اجتماعی و سیاسی دغدغه دارند. وی، در توضیح اینکه بسیج نماینده‌ی چه طیفی از دانشجویان است، تصریح کرد: پاسخ این سوال را باید با توجه به کارکرد بسیج دانشجویی که سیاسی، اجتماعی و فرهنگی است و کارکردهای خود دانشگاه که علمی، فرهنگی و سیاسی است، داد. الهام اکبری، در ادامه درباره‌ی اینکه آیا همسویی شعارهای یک تشکل دانشجویی با دولت، احتمال وارد شدن قشر دانشجو در بازی‌های قدرت را دارد یا خیر، اظهار داشت: باید پیشینه و عملکرد قبلی آن تشکل را بررسی کنیم. تشکلی نظیر بسیج که از سال‌ها قبل شعار عدالت‌طلبی می‌داده است با تشکلی که امروز شعارش با دولت همسو شده، متفاوت است. وی، افزود: زمانی که شعار تشکلی با دولت همسو می‌شود، ذکاوت آن تشکل را می‌طلبد که در کنار دولت برای رسیدن به شعارهایش تلاش کند. این خطر در کنار نقد منصفانه به میزان قابل توجهی کاهش می‌یابد، چراکه به طور کلی در کنار دنبال کردن عدالت باید نقد منصفانه هم صورت گیرد. این فعال دانشجویی، در رابطه با فعالیت‌های بسیج برای تحقق مشارکت حداکثری در انتخابات بیان کرد: درمورد انتخابات خبرگان در رفع شبهات و جایگاه مجلس خبرگان می‌پردازیم و البته هیچ کاندیدای خاصی را معرفی نمی‌کنیم و در مورد انتخابات شوراهای شهر نیز با دعوت از افراد صاحب نظر به معرفی شوراها و ائتلاف‌های مختلفی می‌پردازیم. مسوول بسیج دانشجویی دانشگاه تربیت مدرس، با اشاره به فعالیت‌ها و برنامه‌های بسیج برای ایجاد نشاط سیاسی در دانشگاه با توجه به نزدیکی به انتخابات و آنچه به عنوان رکود سیاسی در دانشگاه مطرح می‌شود، ابراز عقیده کرد: به همه‌ی تشکل‌ها توصیه می‌کنم که اگر واقعا می‌خواهیم فضای بانشاط و شاداب و رقابتی سالم داشته باشیم، ‌ بهتر است فضای دانشگاه آرام باشد تا آگاهی‌رسانی انجام گیرد. وی، با بیان اینکه فضاهای احساسی و غوغاسالارانه از ایجاد فضای منطقی جلوگیری می‌کند و اجازه تحلیل صحیح را به دانشجو نمی‌دهد، در رابطه با آنچه از آن با عنوان رکود سیاسی در دانشگاه‌ها یاد می‌شود، گفت: خیلی معتقد به رکود سیاسی در دانشگاه نیستم و اگر وضعیت جنبش دانشجویی درگذشته با امروز را مقایسه کنیم، می‌بینیم فضای آرام و مناسبی برای افزایش آگاهی در دانشگاه ایجاد شده است، در عین اینکه بسیج همواره در زمینه‌های سیاسی میان‌داری کرده است. اکبری، در ادامه درباره‌ی این که عده‌ای شائبه‌ی نظامی یا شبه‌نظامی بودن بسیج دانشجویی را مطرح می‌کنند، گفت: در مقابل چنین حرفی بهتر است سکوت کرد و برای هر فرد فرهیخته، که با دانشگاه و بسیج سروکار دارد، کارکرد بسیج کاملا روشن است. وی، با اشاره به اینکه بسیاری از ورزشکاران، دانشمندان و فعالان علمی جامعه قبلا از اعضای بسیج بوده‌اند، کارکرد کنونی بسیج را کاملا فرهنگی دانست و تصریح کرد: این مسائل را افراد سطحی‌نگر یا معاند با بسیج مطرح می‌کنند، در عین اینکه اگر زمانی هم لازم باشد بسیج نظامی خواهد شد و خواهد جنگید ولی در حال حاضر کارکرد آن مشخص است. *راهبرد بسیج در مورد مسائل سیاسی راهبرد نظام است در ادامه این میزگرد سیدمهدی آثاری، مسوول بسیج دانشجویی دانشگاه آزاد اسلامی واحد کرج درباره‌ی اینکه بسیج دانشجویی برای ایجاد مشارکت حداکثری در انتخابات و نشاط سیاسی در دانشگاه چه فعالیت‌هایی انجام خواهد داد، اظهار داشت: بسیج دانشجویی به عنوان یک تشکل و نه یک گروه تک‌قطبی و بازوی رهبری و نظام، در همه‌ی ابعادی که نظام نیاز دارد برخود تکلیف می‌داند که حضور پیدا کند. این عضو شورای تبیین مواضع دانشجویی دانشگاه‌های استان تهران، افزود: بسیج در مورد مسائل سیاسی، راهبردی ندارد مگر راهبرد نظام و جانبدار هیچ حزب یا مجموعه‌ای نیست مگر گروهی که برنامه‌هایش همسو با نظام باشد. آثاری، با بیان اینکه جایی که نظام احساس نیاز کند وارد عمل می‌شویم، تصریح کرد: اگر هم بسیج انتقادی از مجموعه‌ای می‌کند به دنبال تعالی آن مجموعه است. *فضای رقابتی باعث رشد می‌شود *زمانی که دانشجو احساس کند تاثیرگذار است هیچگاه عرصه را خالی نخواهد گذاشت به گزارش ایسنا، مهدی بیگی، مسوول بسیج دانشجویی دانشگاه امام حسین (ع)، درباره‌ی نقش جنبش دانشجویی در ایجاد نشاط انتخاباتی گفت: ما توصیه می‌کنیم فعالان سیاسی برای حضور در انتخابات تمام تلاش خود را داشته باشند. مطمئنا دانشجویان باید بر این موضوع تاکید کنند که اگر گروهی می‌خواهد در انتخابات شرکت کند باید تبیین لزوم حضور در دانشگاه را داشته باشند. زمانی که دانشجو احساس کند در صحنه تاثیرگذار است هیچگاه عرصه را خالی نخواهد گذاشت. برای حضور در انتخابات نیاز به بسترسازی مناسب است و دانشجویان در این راه می‌توانند کمک زیادی کنند. وی افزود: انتخابات شوراها و خبرگان نباید تنها از دید سیاسی بررسی شود. فعالان باید در این عرصه از فضای سیاسی دور شوند و فضا را به سمت علمی پیش ببرند. در انتخابات شوراها نیازی به افراد سیاسی نیست. کسی لازم است که بتواند درست کار کند. بسیج دانشجویی پیشنهاد می‌کند فعالان سیاسی از این فضا دور شده و بحث را سیاسی ندانند. رویکرد بسیج دانشجویی از فضای سیاسی دور و به سمت فضای دانشجویی و علمی پیش می‌رود. به عقیده من بعضی از تشکل‌ها ماهیت سیاسی دارند و مجبورند فضای انتخابات را سیاسی کنند زیرا لزومی ندارد با این فضا سیاسی برخورد شود. بیگی، درباره‌ی اولویت‌های جنبش دانشجویی، تصریح کرد: بحث نظری وجود دارد که می‌گوید وقتی بحثی چالشی باشد فضای رشد حاصل می‌شود و فضای همسویی پایان رشد است، اما به عقیده‌ی ما مهم این است که شعار به واقعیت بپیوندد و جنبش دانشجویی بتواند از این فرصت‌ها برای عملی کردن شعاری چون عدالت استفاده کند. مطمئنا فضای رقابتی باعث رشد می‌شود اما تشکل‌ها باید به گونه‌ای فعالیت کنند که اگر فضای رقابتی وجود ندارد درست فعالیت کرده و آنچه که به صلاح مردم است را اجرا  کنند. *آفتی که وجود دارد این است که از واژه نظامی بترسیم *باید به اصالت آرمان‌خواهی دانشجویی اعتقاد داشته باشیم به گزارش خبرنگار سیاسی ایسنا، سیدعلی حسینی در ادامه این میزگرد اظهار داشت: مطمئنا نشاط و شادابی مجموعه دانشجویی بر روی جامعه تاثیرگذار است، چراکه جوانان نقش پویایی را در جامعه داشته و می‌توانند در کمک کردن به تعالی این پویایی کمک کنند. وی افزود: وظیفه تشکل‌های دانشجویی این است که تمام تلاش خود را برای ایجاد نشاط انتخاباتی انجام دهند، چراکه باید دیدگاه‌های روشنگری به سطح جامعه انتقال پیدا کند. مجموعه دانشجویی بسیار پرسشگر است و مطمئنا پرسشگری او می‌تواند در جامعه بسیار تاثیرگذار باشد. در فضای فعال، رکود سیاسی که برخی درباره‌ی آن صحبت می‌کنند از بین رفته و در فضای انتخابات خبرگان و شوراها بخش زیادی از رکود سیاسی شکسته خواهد شد. مسوول بسیج دانشجویی دانشگاه آزاد واحد دماوند، اظهار داشت: در تعریف رکود تشکل‌های دانشجویی باید لزوم حضور با هیاهو از یکدیگر جدا شود تا بتوانیم در تعریف رکود سیاسی تجدیدنظر کنیم. به واقع نباید قبول داشت در فضای فعلی رکود سیاسی حاکم است چراکه حضور پررنگ فعالان دانشجویی وجود دارد و آنها فارغ از هیاهو به فعالیت می‌پردازند. حسینی، ابراز عقیده کرد: رکود سیاسی را نمی‌توان به تمام گروه‌ها و فعالان دانشجویی تعمیم داد چراکه عده‌ای در دورانی خاصی موضوعی را بیان کرده و پاسخشان را از جامعه گرفتند و به یک‌باره خود را از لحاظ فکری بسیار مهم پنداشتند، اما بعدها به یک‌باره حرفی برای گفتن نداشتند، امید است غوغاسالاری از سطح جامعه برداشته خواهد شد، اما دولت در هر زمانی احتیاج به نشاط، ‌ شادابی و نقادی دانشجو خواهد داشت. وی، با اشاره به نقش و جایگاه بسیج دانشجویی خاطرنشان کرد: حضرت امام خمینی (ره)، از بسیج به عنوان ارتش20میلیونی یاد کردند، اگر به واقع این موضوع عمیقا پذیرفته شود، به این نتیجه می‌رسیم که تعریف اولیه به صورتی است که تشکل دانشجویی بسیج به صورت نهادی است که می‌تواند همه تشکل‌ها را تغذیه فکری کند، چراکه معتقدیم اصل نظام مقدس است و این تقدس و هر آنچه که در سطح جامعه انتشار می‌یابد به نفع جامعه و برای پیشبرد جامعه خواهد بود و این موضوع باعث جلو بردن مجموعه خواهد شد. این فعال دانشجویی، با بیان اینکه باید به اصالت آرمان‌خواهی دانشجویی اعتقاد داشته باشیم، گفت: مطمئنا نمی‌توانیم بگوییم هم‌سویی شعارهای رییس‌جمهور در مقطع زمانی خاص می‌تواند برای تشکل دانشجویی خطرآفرین باشد. به عقیده من این می‌تواند برای جامعه و تشکل دانشجویی به نوعی فرصت باشد و اگر به واقع به شعارها عمل شود جامعه رو به جلو خواهد رفت. این عضو شورای تبیین مواضع بسیج دانشجویی دانشگاه‌های تهران، تصریح کرد: ما باید در نظر بگیریم زمانی جنگ پیروز شد که فرمانده لشگر تبدیل به بسیجی شد و فرهنگ و تفکر بسیجی در آن دوران حاکم شد. تفکر بسیج آنقدر گسترده است که در قالب کارکرد فرهنگی و علمی می‌تواند رشد کند. آفتی که وجود دارد این است که از واژه نظامی بترسیم. اگر لازم باشد و دوباره مملکت در تهدید باشد، می‌توانیم فعالیت نظامی - فرهنگی داشته باشیم، بسیج دانشجویی چه در عرصه فرهنگ، چه علمی، چه نظامی در هر زمان که لازم باشد حضور پیدا می‌کند. کسی که بسیجی را نظامی می‌داند به دلیل عدم شناخت تفکر بسیجی است و بسیج را در ابعاد دیگر در نظر نمی‌گیرد. حسینی در پایان این میزگرد درخصوص برنامه یک سال آینده‌ی بسیج دانشجویی گفت: در جامعه‌ی دانشگاه به این نتیجه رسیده‌ایم که نتیجه‌ها باید در قالب استکبارستیزی باشد که در راس آن آمریکا قرار می‌گیرد. ما در تلاشیم در جامعه‌ی جهانی این فکر را تبیین کنیم که جهان با وجود استکبار چگونه خواهد بود و خواهان برون‌رفت جهان از استکبار هستیم و می‌خواهیم این را نشان دهیم. در ادامه‌ بازدید از پروژه‌های دور اول سفرهای استانی، خبرنگاران رسانه‌های مختلف این بار به استان کرمانشاه سفر کردند. به گزارش خبرنگار اعزامی ایسنا به استان کرمانشاه، در ابتدای این سفر استاندار کرمانشاه و مهدی کلهر مشاور رسانه‌یی رییس‌جمهور نشست خبری را یکشنبه شب در هتل محل استقرار خبرنگاران برگزار کردند. کلهر در سخنانی گفت: کرمانشاه را بعد از هشت سال دفاع مقدس با نشاط و رو به جلو می‌بینم و این باعث خوشحالی است، اما از یک مساله‌ مهم در مناطق جنگی کشور غفلت شده و آن این است که بعد از جنگ همه‌ دولت‌ها و کسانی که برای سازندگی استان‌های جنگ‌زده کار کرده‌اند، از مساله مهم افسردگی بعد از جنگ غافل شده‌اند؛ البته این مساله تنها مخصوص جنگ ایران نبوده، حتی بعد از جنگ جهانی اول و دوم نیز این مساله مشاهده شده است. وی گفت: بعد از جنگ موضوع بازسازی را در استان‌های مرزی دنبال کرده‌ام و به سادگی و به فوریت به این مساله نرسیدم، در واقع به نظرم آمد نتیجه آن میزان بودجه‌ای که در باسازی مثلا خوزستان داده شده پیش‌ روی چشم و به عینه نمی‌بینیم، شاید خیلی‌ها بگویند بودجه‌ها خوب توزیع نشده است و یا کسانی آنها را حیف ومیل کرده‌اند، که این جواب برای ما قانع‌کننده نیست. وی ادامه داد: به این نتیجه رسیدم و این موضوع را دنبال کردم، هم‌چنین تصمیم دارم آن را به صورت جدی پی‌گیری کنم و آن این است که به مساله افسردگی بعد از جنگ توجه نشده است. استان‌های درگیر جنگ بعد از اتمام جنگ شبیه خانواده‌هایی هستند که عزیزی را از دست می‌دهند و یک هفته در خانه آنها رفت و آمد می‌شود و خانه شلوغ است، اما بعد از یک هفته که همه می‌روند خالی‌بودن آن خانه دل خانواده را خالی می‌کند؛ در واقع این مساله‌ افسردگی بعد از جنگ یک مساله روانی، فرهنگی و اجتماعی است که حل آن ساز و کار خود را می‌طلبد و معتقدم در بازسازی مناطق جنگی از این مساله غفلت شده است. وی با اشاره به تلاش‌های انجام‌شده بعد از جنگ برای بازسازی مناطق جنگی گفت: یک تیم جدا از این تلاش‌ها جای خالی‌اش را نشان می‌دهد و آن عدم توجه به رفع افسردگی در این مناطق است که جز  لاینفک بعد از جنگ است. کلهر گفت: معتقدم مساله اول مناطق جنگ‌زده، پول و بودجه نیست؛ بلکه حفظ روحیه‌ نشاط و رو به جلو بودن است؛ در واقع دل‌شوره و دل‌نگرانی نسبت به آینده بعد از هر جنگی رخ می‌دهد و این یک بحث پیچیده روانی است که باید در آن ورود کرد. وی ادامه داد: این یک مساله‌ پیچیده روانی است. وی با درخواست از استانداران مناطق مرزی و نشریات و مطبوعات خواستار آن شد که در این باره تجارب خود را مکتوب و روی آن کار کنند؛ چرا که هر اندازه نیز به مردم جنگ‌زده پول و کوپن داده شود، مشکل آنها حل نمی‌شود. مشاور رییس‌جمهور با بیان این‌که تفاوت‌هایی بین استان‌های مرزی و جنگ‌زده و سایر استان‌ها وجود دارد، اظهار کرد: مهم این است که در مناطق جنگ‌زده هر کاری انجام دهیم لبخند روی لب مردم نمی‌آورد و همیشه دلشوره وجود دارد؛ لذا بازسازی مناطق جنگی از سایر مناطق دیگر ایران سخت‌تر است. برخی مسوولان فکر می‌کنند با پول می‌شود مشکلات را حل کرد؛ در حالی که این گونه نیست؛ چون روحیه‌ رو به جلو و با نشاط و سازندگی کمرنگ است. کلهر تصریح کرد: اهمیت بازکردن این گره بسیار بالاتر از ساخت و مثلا نیروگاه و پالایشگاه است. وی با بیان این‌که مردم کل ایران مدیون رشادت‌ها و قهرمانی‌های استان‌های مرزی که در گیر جنگ شدند، هستند، گفت: همین مردم که خود را قربانی سایر کشورها در جنگ کرده‌اند، زیبایی و زندگی را از دست داده‌اند که باید آن را جبران کرد. هم‌چنین مجید غفوری استاندار کرمانشاه در این نشست گفت: ‌ در دور اول سفرها 163 مصوبه و توافقنامه که شامل 150 مصوبه و 13 توافقنامه بود به تصویب رسید. سفر دور اول در سال 85 صورت گرفت. به گفته‌ی وی بر اساس فرمولی که نهاد ریاست‌جمهوری برآورد کرده 80 تا 90 درصد پروژه‌های استان کرمانشاه پیشرفت فیزیکی داشته و برآورد خود آنها نیز بر اساس اعتبار 6 هزار و 500 میلیارد تومان از 95 درصد به بالاست. غفوری تصریح کرد: طبیعتا برخی کارها کارهای سنگینی مانند ساخت پالایشگاه نفت آناهیتاست؛ چرا که طراحی پالایشگاه در دنیا توسط چند شرکت خاص انجام می‌شود؛ اما در مجموع از یک سال پیش کار در مساحت 600 هکتار برای ساخت پالایشگاه شروع شده که سریعا همه مسوولان استان برای پیداکردن زمین آن بسیج شده‌ بودند که صد در صد با تصویب دولت جرقه‌ ساخت آن زده شد. وی ادامه داد: قرارداد طراحی پایه با یک شرکت ایرانی ایتالیایی بسته شده و در حال حاضر نیز پیمانکار در حال آماده‌سازی و تصحیح زمین است. غفوری گفت: برای این پروژه حدود سه هزار میلیارد تن اعتبار نیاز است که 20 درصد توسط سرمایه‌گذار و مابقی از طریق وام و تسهیلات دریافت می‌شود و بخش خصوصی هم در حال احداث این پالایشگاه است و پیش‌بینی می‌شود در سال 91 اگر با مشکلی برخورد نکند به بهره‌برداری برسد. استاندار کرمانشاه ادامه داد: برخی پروژه‌ها به طور صد در صد به پایان رسیده که در این رابطه می‌توان گفت 63 مصوبه در دست اقدام است که 82 پروژه به اتمام رسیده مانند 29 سالن ورزشی و برخی بیمارستان‌ها. 17 پروژه نیز در دست پی‌گیری بوده و یک پروژه هیچ اقدامی در مورد آن نشده که مصوبه‌ای است که کارخانه‌ قند اسلام‌آباد غرب به بخش خصوصی واگذار شود و چون اموال از آن وزارت دفاع بوده هنوز اقدامی در این رابطه صورت نگرفته است. غفوری گفت: از 163 پروژه مصوب 162 پروژه در چرخه‌ اقدام و شروع کار است و برخی نیز به اتمام رسیده است. وی با بیان این‌که مصوبات هیات دولت موجب تحول در کرمانشاه شده است، گفت: ‌ تا پایان سال 86 سرمایه‌گذاری بالغ بر 160 درصد در استان صورت گرفته و نرخ بیکاری ما را تا تابستان 87 براساس سازمان آمار ایران به 7 / 10 رسانده است و امیدواریم در سال 88 نرخ بیکاری خود را به عدد یک رقمی برسانیم. وی ادامه داد: کرمانشاه در سال 86 با سرمازدگی و در سال 87 با خشکسالی مواجه شد و تقریبا کل زمین‌های دیم ما محصولات خود را از دست داد و در زمین‌های آبی نیز 50 درصد محصولات از بین رفت. وی به نیروگاه بیستون با تولید 640 مگاوات برق نیز اشاره کرد و گفت: طبق مصوبه‌ دولت باید این مقدار تولید برق به دو برابر برسد که با سرمایه‌گذاری انجام‌شده این مقدار به سه برابر نیز خواهد رسید. همچنین پروژه‌ نیروگاه اسلام‌آباد غرب با 400 مگاوات تولید برق در دو سال آینده می‌تواند حدود دو هزار و 400 مگاوات برق تولید کند و حتی مازاد آن را می‌توانیم در کشور توزیع یا به عراق صادر کنیم. به گفته‌ی وی حدود هزار و 200 میلیارد تومان برای این دو نیروگاه هزینه خواهد شد. وی به پروژه دهکده المپیک در مساحت 120 هکتار نیز اشاره کرد و گفت: در حال حاضر در حال طراحی سایت هستیم و کار اجرایی آن شروع شده است که یک استخر بین‌المللی در آن زده می‌شود و 15 میلیارد تومان برای این استخر هزینه خواهد شد. به گفته وی برای تکمیل این پروژه به 200 میلیارد تومان دیگر نیاز است. استاندار کرمانشاه در ادامه با اشاره به موقعیت کرمانشاه گفت: حدودا 5 / 1 درصد کشور و 8 / 2 دهم جمعیت کشور را کرمانشاه شامل می‌شود و دو میلیون نفر جمعیت دارد و چهار فصل را در این استان شاهدیم. وی ادامه داد: در اینجا خاک و آب به اندازه‌ی فراوان داریم و کارهای خوبی برای آن صورت گرفته است. 17 سد در دست اجراست که تعدادی از آنها به بهره‌برداری رسیده. در واقع استان کرمانشاه در آستانه تحول است و مدعی هستیم می‌توانیم ده درصد غذای کشور را از طریق خاک و آب و هوای کرمانشاه فراهم کنیم تا جایی که پیشنهاد شده کرمانشاه به عنوان قطب کشاورزی در برنامه‌ریزی معرفی شود. وی ادامه داد: پروژه‌های خوب صنعتی در این استان در حال انجام است تا جایی که پروژه‌ سیمان سامان آن در سال 88 به بهره‌برداری می‌رسد. در ادامه پیگیری روند اجرای مصوبات استانی دولت در کرمانشاه خبرنگاران صبح دوشنبه از چند پروژه‌ بازدید کردند. به گزارش ایسنا، خبرنگاران ابتدا از جاده کمربندی غربی داخل شهر کرمانشاه بازدید کردند. این کمربندی به طول ‌25 کیلومتر در حال احداث است و اواسط سال ‌88 به بهره‌برداری می‌رسد. هم‌چنین در همین راستا غفوری استاندار کرمانشاه با اشاره به پروژه‌های مصوب برای استان گفت: مجموعه‌ فرهنگی هنری انتظار، نیمه شعبان امسال به بهره‌برداری رسیده است. اعتبارات مربوط به تجهیزات این مجموعه نیز مربوط به سفر اول ریاست‌جمهوری بوده و صد در صد نیز پیشرفت فیزیکی داشته، مساحت زیربنایی این مجموعه ‌8 هزار متر مربع است و با حدود ‌7 میلیارد تومان اعتبار و تسهیلات به اتمام رسیده است. این مجموعه‌ فرهنگی هنری ‌600 نفر ظرفیت در آمفی‌تئاتر و ‌250 نفر ظرفیت در سینما دارد و کارگاه‌های متعددی نیز در آن ساخته شده است. استاندار کرمانشاه هم‌چنین به ساخت تقاطع همسطح در کرمانشاه با ‌28 میلیارد تومان اشاره کرد و گفت: مجری این طرح شهرداری کرمانشاه بوده و از محل تبصره ‌13 و شهرداری در حال ساخت این تقاطع به طول ‌800 متر است. وی هم‌چنین از بازگشایی مرز خسروی به عنوان یکی از مصوبات هیات دولت در دور اول سفرها یاد کرد و گفت: پی‌گیری‌های داخلی و پی‌گیری‌های خارجی آن در عراق توسط سفارتخانه ایران انجام و این مرز امسال بازگشایی شد. هم‌چنین اتوبان راه کربلا از تهران تا مرز خسروی در کرمانشاه احداث خواهد شد که ‌90 درصد کار انجام شده و این خط تا اسلام‌آباد غرب نیز رفته است. هم‌چنین کمربندی غربی راه کرمانشاه به میاندوآب از دیگر مصوبات بوده که قطعه ‌11 آن در کرمانشاه است و کار در این زمینه خوب شروع شده است. در ادامه خبرنگاران از کارخانه سیمان سامان کرمانشاه بازدید کردند. بخش خصوصی در حال تاسیس این کارخانه است و ‌70 میلیارد تومان از اعتبار آن نیز از محل بنگاه‌های زودبازده و مابقی از وام بانک ملت تامین می‌شود و در مجموع تا پایان کار ‌250 میلیارد تومان اعتبار می‌خواهد، هم‌چنین پیش‌بینی می‌شود در سال ‌88 به بهره‌برداری برسد. این کارخانه روزانه ‌10 هزار تن سیمان تولید خواهد کرد و از اهداف مهم آن صادرات سیمان به عراق است و تا کنون نیز ‌70 درصد پیشرفت فیزیکی داشته است. به گفته مدیر این پروژه، این کارخانه در مساحتی حدود ‌6 / 81 هکتار در حال اجراست و تجهیزات خارجی آن ‌4 هزار تن است که ‌70 درصد آن وارد سایت شده است. از مشخصات این پروژه، ظرفیت و بارگیری سیمان بالا در این سایت است و از معدود کارخانه‌های کشور و منطقه است که به آخرین امکانات روز مجهز و پیش‌بینی می‌شود سال آینده به بهره‌برداری برسد. در ادامه خبرنگاران از کارخانه‌ در حال ساخت کاشی‌سازی بازدید کردند. این کارخانه در سال ‌85 کلنگ زده شده و در حال نصب تجهیزات است و پیشرفت آن تا کنون ‌75 درصد بوده است، اعتبار آن نیز از محل صندوق ذخیره ارزی تامین می‌شود. طرح ساماندهی رودخانه‌ راون نیز از دیگر مصوبات هیات دولت بوده که در حال انجام است و به گفته مسوولان، علت ساماندهی این رودخانه این است که با کوچک‌ترین بارندگی، معابر آن دچار آب‌گرفتی می‌شد. هم‌چنین در ادامه، بیاتی معاون شرکت گاز کرمانشاه درباره پروژه‌های گاز استان گفت: در بخش گازرسانی، ‌4 مصوبه‌ دولت داشتیم که ‌3 مصوبه به انجام رسیده است. در بین راه خبرنگاران از پروژه‌ خط انتقال گاز ‌16 اینچ اسلام‌آباد – گیلان‌غرب بازدید کردند. این پروژه به طول ‌95 کیلومتر، گازرسانی به شهرهای سرپل‌ذهاب، قصرشیرین و اسلام‌آباد را پوشش می‌دهد. تاریخ قرارداد این پروژه سال ‌85 بوده و فاز اول آن نیز صد در صد پیشرفت داشته و ‌22 بهمن امسال به طول ‌42 کیلومتر به بهره‌برداری می‌رسد. به گزارش ایسنا، خبرنگاران در ادامه از یکی از پایگاه‌های جاده‌ای امداد بازدید کردند. این پایگاه به همراه ‌7 پایگاه جاده‌ای برای کمک به مردم ساخته شده است. اعتبار این پایگاه‌ها در بخش تجهیزات از مصوبه‌ هیات دولت و ساخت آنها از اعتبارات استانی بوده است. هم‌چنین خبرنگاران از روند تجهیز سد مخزنی گیلان‌غرب استان کرمانشاه بازدید کردند. ارتفاع این سد از گودترین نقطه ‌48 متر و گنجایش مخزن ‌17 میلیون متر مکعب است که به گفته‌ مسوولان، اولین سد مخزنی این استان محسوب می‌شود که در سال ‌83 آبگیری شده است و ‌480 هکتار از زمین‌های گیلان‌غرب را آبیاری می‌کند و برای آن نیز ‌230 میلیارد تومان هزینه شده است. سد از نوع خاکی و رسی است که به اشتغال کشاورزان کمک زیادی می‌کند. به گفته نوروزی فرماندار گیلان‌غرب، با توجه به خشکسالی سال گذشته، از آب مخزنی این سد ‌2/5 میلیون متر مکعب آب آزاد شده تا زمین‌ها آبیاری شود. در ادامه بازدید از روند اجرای مصوبات دور اول سفرهای استانی در کرمانشاه، نوروزی فرماندار گیلان‌غرب با اشاره به انجام سفرهای استانی از سوی دولت نهم این سفرها را در پیشرفت و ایجاد تحول در استان بسیار موثر دانست و درباره مصوبات مربوط به این شهرستان گفت: در گیلان غرب ‌6 مصوبه با اعتبار ‌132 میلیارد و ‌690 میلیون ریال به تصویب رسیده بود که یکی از آن‌ها احداث خط انتقال گاز به طور ‌94 کیلومتر است که تا کنون ‌90 درصد پیشرفت فیزیکی داشته است. وی از دیگر پروژه‌های گیلان غرب را ساخت دو سالن ورزشی برشمرد و گفت که این پروژه‌ها به بهره‌برداری رسیده است. نوروزی ادامه داد: در بخش بهداشت و درمان ساخت شش خانه پزشک با اعتبار دو هزار و ‌490 میلیون ریال از مصوبات دور اول سفر هیات دولت بود که تا کنون این تعداد خانه پزشک ‌70 درصد پیشرفت داشته است، هم‌چنین راه‌اندازی شبکه‌های خبری و آموزش صدا و سیما با اعتبار ‌300 میلیون ریال، مطالعه سد کلکش با اعتبار ‌380 میلیون از دیگر مصوبات در گیلان غرب بوده است. وی هم‌چنین تصریح کرد: در سال ‌86 اعتباری معادل ‌330 میلیارد ریال برای ‌166 پروژه ملی و استانی تخصیص داده شده است. در سال ‌87 نیز برای ‌147 پروژه مبلغی برابر ‌5 / ‌2 میلیارد ریال در نظر گرفته شده که از این تعداد تا کنون ‌34 پروژه به بهره‌برداری رسیده و در دهه فجر امسال نیز ‌30 پروژه دیگر افتتاح می‌شود. خبرنگاران در ادامه از دو مجموعه ورزشی گیلان غرب مخصوص خواهران و برادران بازدید کردند. مسوول سازمان تربیت بدنی درباره مصوبات ورزشی استان کرمانشاه گفت: ‌29 سالن ورزشی مصوب برای ‌14 شهرستان هر کدام دو سالن به همراه یک سالن در بیستون به همراه ساخت یک دهکده المپیک از مصوبات ورزشی دور اول سفر هیات دولت بوده است. وی تصریح کرد: بدین منظور اعتباری معادل ‌50 میلیارد ریال از محل طرح کمک به مناطق نفت‌خیز برای احداث ‌20 سالن اختصاص داده شده و هزینه ‌9 سالن دیگر از اعتبارات استانی تامین شده است. هزینه‌های مربوط به تکمیل ‌20 سالن نیز از محل اعتبارات استانی تامین شده که در حال حاضر ‌20 سالن به بهره‌برداری رسیده و شش سالن آماده بهره‌برداری و ‌3 سالن نیز تا پایان امسال به بهره‌برداری می‌رسد. همچنین یکی از مسوولان کرمانشاه درباره وضعیت مصوبات مربوط به ساخت چند سد برای این استان به خبرنگار ایسنا گفت: یک سد ردیف اعتباری گرفته و عملیات آن اجرایی شده است. هم‌چنین وزیر نیرو برای ‌2 تا ‌3 سد قول اختصاص ردیف اعتباری داده و مابقی در حال مطالعه است. در ادامه بازدیدها خبرنگاران از قصر شیرین بازدید کردند. بهرام تیموری فرماندار قصر شیرین تعداد مصوبات این شهر را ‌11 مورد برشمرد و گفت: ‌10 مصوبه صد درصد پیشرفت فیزیکی داشته است و یک مصوبه مربوط به راه‌اندازی شبکه آموزش صدا و سیماست که اعتباری حدود ‌300 میلیون ریال داشته و تا کنون ‌75 درصد پیشرفت فیزیکی داشته است. وی بازگشایی مرز خسروی، خط انتقال گاز، تاسیس پایانه صادراتی در مرز پرویزخان، احداث موزه مردم‌شناسی و... را از دیگر مصوبات قصر شیرین برشمرد. تیموری به تاسیس دانشگاه پیام نور قصر شیرین نیز اشاره کرد و گفت: اعتبار مصوب این پروژه ‌5 هزار میلیون ریال بوده که صددرصد پیشرفت داشته است. این دانشگاه در ‌8 رشته فعالیت دارد و ‌510 دانشجو هم در حال حاضر در آن مشغول به تحصیل هستند. خبرنگاران در ادامه از بازگشایی مرز خسروی بازدید و در آن جا بخش‌هایی از زیارت عاشورا را خواندند. به گفته فرماندار قصر شیرین، مرز خسروی در ‌22 خرداد امسال باز شد و تا کنون ‌160 هزار نفر از این مرز ورود و خروج داشته‌اند. این مرز ظرفیتی حدود ‌10 هزار نفر برای عبور و مرور دارد. هم‌چنین به تازگی صادرات و واردات کالا و ترانزیت سوخت از این مرز آغاز شده است که روزانه ‌4 هزار نفر از این مرز ورود و خروج دارند. در ادامه خبرنگاران از موزه مردم شناسی قصر شیرین بازدید کردند. تاسیس این موزه در بخشی از کاروانسرای عباسی به وسعت ‌700 متر مربع با اعتبار مصوب ‌750 میلیون ریال با صد درصد پیشرفت انجام شده است. بازدید از تکمیل و بازسازی کاروانسرای عباسی از دیگر برنامه‌ها بود. این کاروانسرا دارای چهار ایوان است و وسعت آن ده هزار متر مربع است. اعتبار مصوب آن نیز دو هزارمیلیون ریال با صدرصد پیشرفت بوده است. به گفته فرماندار قصر شیرین تاسیس پایانه صادراتی مرز پرویزخان از دیگر مصوبات سفر دور اول رییس‌جمهور بوده است. تملک ‌354 هکتار زمین آن شامل ‌32 هکتار مربوط به اشخاص حقوقی و ‌322 هکتار مربوط به منابع ملی بوده است و تا کنون برای آن ‌2500 میلیون ریال هزینه شده است. در ادامه بازدید از مصوبات دور اول سفرهای استانی، شرفی فرماندار سر پل ذهاب در جمع خبرنگاران در بازدید از بیمارستان شهدای سر پل ذهاب گفت: ساخت و تجهیز اولین بیمارستان سر پل ذهاب از مهم‌ترین مصوبات این شهر بوده است. وی افزود: این پروژه از سال ‌70 در قالب بیمارستان ‌96 تخت‌خوابی آغاز به کار کرد و تا سال ‌75 در حد اسکلت بتنی پیشرفت داشته و خاتمه پیمان با پیمانکار صورت گرفته است، تا سال ‌85 این پروژه بلاتکلیف باقی مانده بود که با سفر هیات دولت به استان کرمانشاه تکمیل این بیمارستان در قالب ‌50 تختخواب در دستور کار مجری طرح‌های ملی و به کارفرمایی سازمان مسکن و شهرسازی استان کرمانشاه قرار گرفت. به گفته فرماندار سرپل ذهاب این بیمارستان در زمینی به مساحت ‌60 هزار متر مربع و زیربنای ساختمان اصلی ‌4495 متر مربع و ساختمان‌های جنبی ‌168 متر مربع اجرا شده است. این بیمارستان در سال ‌86 تکمیل و در ابتدای سال ‌87 در ‌13 رجب به بهره‌برداری رسیده است. اعتبار هزینه‌شده آن نیز تا سال ‌86 که بیمارستان تحویل موقت شد ‌38 میلیارد و ‌206 میلیون ریال بوده است. وی علت تعطیلی پروژه از سال ‌75 تا سال ‌85 را نبود بودجه و تغییر سیاست وزارت بهداشت برشمرد. در این رابطه مرادی رییس سازمان مسکن و شهرسازی گفت: در دور اول سفر هیات دولت ‌16 مصوبه مربوط به سازمان مسکن و شهرسازی بود که چند بیمارستان از جمله این پروژه‌ها بود. وی افزود: دراین میان بیمارستان شهدای سر پل ذهاب تا امروز ‌3 میلیارد و ‌800 میلیون تومان هزینه داشته و برای تجهیز آن نیز ‌600 میلیون تومان اختصاص یافته است. به گزارش ایسنا از مرداد ماه تا کنون نیز ‌300 نوزاد در این بیمارستان به دنیا آمده‌اند. فرماندار سر پل ذهاب ساخت دو سالن ورزشی با اعتبار ‌750 میلیون تومان و ‌ساخت سیلوی ‌20 هزار تنی گندم با ‌2 میلیارد تومان اعتبار را از پروژه‌های به اتمام رسیده دانست و گفت: هم‌چنین دهکده گردشگری پیران این بخش نیز در مرحله اجرایی شدن است. از دیگر پروژه‌های تکمیل شده نیز تهیه جامع صنایع بوده که مردم نیز آثار آن را دیده‌اند. خبرنگاران در ادامه به شهر جدید دالاهو سفر کردند. معین فرماندار دالاهو در جمع خبرنگاران گفت: در دو سال گذشته با ‌55 میلیارد تومان ‌300 پروژه ساخته شده است که از این مقدار ‌5 میلیارد و ‌500 میلیون تومان مربوط به ‌15 پروژه مصوب دور اول سفرهای هیات دولت به کرمانشاه بوده است که یکی از این پروژه‌ها، بیمارستان ‌10 تختخوابی دالاهو بوده که تا کنون یک میلیارد تومان برای آن هزینه شده و با ‌200 میلیون تومان دیگر به بهره‌برداری می‌رسد. این بیمارستان تا کنون ‌50 درصد پیشرفت فیزیکی داشته است. وی به احداث دانشگاه پیام نور دالاهو با ‌50 میلیون تومان اعتبار نیز اشاره کرد و افزود: در حال حاضر ‌244 نفر دراین شهر در حال تحصیل هستند. همچنین احداث دو سالن ورزشی از دیگر مصوبات بوده که یک سالن افتتاح شده و سالن دیگر در حال افتتاح است. خبرنگاران در دالاهو مرکز فنی و حرفه‌ای این شهر بازدید کردند. احمدپور، مدیر کل سازمان فنی و حرفه‌ای کرمانشاه درباره این پروژه گفت: ‌این پروژه در سال ‌85 با اعتبار یک میلیارد و ‌250 میلیون تومان کلنگ زده و در دو فاز خواهران و برادران احداث شده است. این پروژه در سال ‌87 تکمیل و تحویل موقت شده و در حال حاضر پیمانکار پروژه در حال رفع نقص آن است. وی تصریح کرد: این پروژه در زمینی به مساحت ‌3392 متر مربع احداث شده است. زیربنای پروژه ‌2150 متر مربع است و دارای دو هزار متر مربع محوطه و ‌280 متر مربع دیوار حفاظتی است، هم‌چنین جمع کل اعتبار هزینه‌شده برای آن تا آذرماه سال جاری ‌8 / 10344 میلیون ریال بوده است. به گفته احمدپور اگر مشکل برق آن حل شود، تجهیزات آن به زودی نصب خواهد شد که در این راستا استاندار کرمانشاه مسوولان پروژه را موظف کرد تا ‌22 بهمن امسال این پروژه تجهیز و تحویل شود. در پایان روز دوم سفر خبرنگاران خوش‌اقبال فرماندار اسلام‌آباد غرب نیز در جمع خبرنگاران حاضر شد و درباره پروژه‌های این شهرستان گفت: ‌کل مصوبات این شهر ‌22 مصوبه در قالب ‌16 مصوبه عمرانی و ‌6 مصوبه اقتصادی بوده است که تا کنون ‌5 / ‌2 میلیارد تومان در بخش عمرانی هزینه شده و ‌41 میلیارد تومان هم تسهیلات برای این پروژه‌ها پرداخت شده است. در ادامه روند پی‌گیری اجرای مصوبات استانی در کرمانشاه خبرنگاران از پالایشگاه نفت آناهیتای کرمانشاه بازدید کردند. به گزارش خبرنگار ایسنا، به گفته غفوری، استاندار کرمانشاه، تغییر محل و انتقال پالایشگاه فعلی که تقریبا در مرکز شهر کرمانشاه قرار گرفته، جز  مصوبات هیات دولت بوده؛ چرا که به دلیل وجود این پالایشگاه در شهر، مسائل زیست محیطی برای شهر ایجاد می‌شده است. وی با اشاره به قدمت بیش از ‌70 ساله این پالایشگاه افزود: در حال حاضر عملیات خاک‌برداری ایستگاه جدید شروع شده و در حال طراحی سایت هستیم؛ در واقع پالایشگاه جدید کرمانشاه تقریبا شبیه پالایشگاه اراک است، هم‌چنین تکنولوژی پالایشگاه کرمانشاه در حد بسیار بالایی است و می‌توان گفت این پالایشگاه ظرفیت تولید ‌150 هزار بشکه در روز را خواهد داشت. هنگام بازدید خبرنگاران از این پالایشگاه خسروانی مدیرعامل پروژه سایت جدید پالایشگاه در سخنانی گفت: پروژه پالایشگاه جدید کرمانشاه (شرکت پالایش نفت آناهیتا) به ظرفیت ‌150 هزار بشکه در روز از مصوبات سفرهای استانی دور اول ریاست جمهوری در سال ‌85 است که با مشارکت انجام شده بین سازمان تامین اجتماعی حدود ‌55 درصد و صندوق بازنشستگی کشور به میزان ‌25 درصد و شرکت ملی پالایش و پخش فرآورده‌های نفتی ایران به میزان ‌20 درصد به اجرا درخواهد آمد. وی افزود: نفت خام پالایشگاه به میزان تقریبی ‌85 درصد از معادن نفتی دزفول شمالی و ‌15 درصد معادن نفت‌شهر، ماله‌کوه و سرکان تامین می‌شود. به گفته وی، اهداف پروژه‌ تامین محصولات مورد نیاز استان کرمانشاه و استان‌های همجوار با چشم‌انداز صادرات به خارج از کشور است. محصولات تولیدی گاز مایع، بنزین، نفت سفید، گازوییل، سوخت هواپیما، نفت کوره، آسفالت، گوگرد، خوراک پتروشیمی lab و... است. فعالیت رسمی این پروژه در سال ‌86 با سرمایه‌ اولیه‌ یکصد میلیارد ریال شروع شده و میزان سرمایه‌گذاری مورد نیاز بر اساس الگوی پالایشی مصوب به میزان مجموع ‌600 /2 میلیارد تومان ارزی و ریالی برآورد شده است و مرداد ماه ‌88 طراحی سایت آن به اتمام می‌رسد و در نیمه‌ دوم سال ‌91 این پروژه به بهره‌برداری خواهد رسید. در ادامه خبرنگاران از نیروگاه بخار بیستون بازدید کردند. به گفته مسئولان امر، در راستای اجرای سیاست‌های صنعت برق کشور در سفر اول ریاست‌جمهوری سه مصوبه از جمله نیروگاه بخار بیستون به صورت دو واحدی با ظرفیت هر واحد ‌315 مگاوات و ظرفیت کل ‌630 مگاوات تصویب شد که یکی از مهم‌ترین مصوبات استان کرمانشاه محسوب می‌شود. به گفته مسئولان امر، با توجه به نیاز استان کرمانشاه و غرب کشور به تولید برق، این نیروگاه ساخته شده است که در سال ‌86 مناقصه‌ آن برگزار و پیمانکار آن مشخص شد و کار تجهیز کارگاه و طراحی سایت هم شروع شد و به انجام رسید؛ گرچه برای تامین ارز آن مشکلاتی به وجود آمد که خوشبختانه حل شده و هزینه کل این طرح پنچ میلیارد ریال است. تقریبا یک هزار و ‌190 میلیارد تومان برای سه پروژه نیروگاه در کرمانشاه در نظر گرفته شده بود که نیروگاه سیکل ترکیبی ‌484 مگاواتی اسلام‌آباد غرب از این جمله است که با دو واحد گازی هر کدام به ظرفیت ‌162 مگاوات برق در دستور کار سازمان توسعه برق ایران با اعتبار ‌350 میلیارد تومان است. همچنین طرح بخش گاز نیروگاه سیکل ترکیبی کرمانشاه در راستای اجرای سیاست‌های صنعت برق کشور و نیروگاه کرمانشاه از محل فاز دوم قرارداد شش هزار مگاواتی با ظرفیت کلی ‌648 مگاوات در زمینی به مساحت حدود ‌32 هکتار در محدوده نیروگاه حرارتی بیستون با اعتبار در نظر گرفته شده ‌331 میلیارد تومان احداث خواهد شد. در ادامه بازدید‌ها، به دلیل این که خبرنگاران نتوانستند از پروژه‌های شهرستان هرسین بازدید داشته باشند، در بین راه قربانی فرماندار هرسین در جمع خبرنگاران به ‌30 مصوبه هیات دولت برای این شهرستان اشاره کرد که مهم‌ترین آن‌ها ساخت دانشگاه پیام نور، تملک اراضی بیستون با ‌100 درصد پیشرفت، احداث یک سالن ورزشی در بیستون با ‌96 درصد پیشرفت، احداث ایستگاه ماهواره‌ای چهار برنامه با ‌100درصد پیشرفت، پرداخت تسهیلات برای بافت‌های فرسوده به میزان ‌140 میلیون ریال، پروژه پتروشیمی هرسین با ‌100درصد پیشرفت و... اشاره کرد. فرمانده هرسین نیز اعتبار بنگاه‌های زودبازده را در این شهرستان ‌47 میلیارد تومان عنوان کرد که در این راستا ‌400 طرح زودبازده ایجاد شده و دو هزار و ‌300 نفر اشتغال‌زایی داشته است. در ادامه روند پی‌گیری اجرای مصوبات استانی در کرمانشاه خبرنگاران از چند پروژه در شهرستان کنگاور بازدید کردند. به گزارش خبرنگار اعزامی ایسنا، حیدری فرماندار کنگاور در جمع خبرنگاران با اشاره به قدمت تاریخی این شهرستان گفت: در سفر اول رییس‌جمهور 11 پروژه برای این شهرستان با دو میلیارد و 907 میلیون تومان اعتبار مصوب شد که 675 میلیون تومان در قالب تسهیلات بانکی به بخش‌هایی مانند کمیته امداد، تامین اجتماعی، بهزیستی و دو میلیارد و 249 میلیون تومان برای طرح‌های عمرانی اختصاص یافت. وی همچنین از مهم‌ترین پروژه‌های کنگاور به طرح ساماندهی سراب فش با 94 میلیون تومان، تملک اراضی معبد آناهیتا با 245 میلیون تومان، احداث پایگاه امداد و فوریت‌های پزشکی با 35 میلیون تومان و کمک به تجهیز دانشگاه پیام نور به میزان صد میلیون تومان اشاره کرد. فرماندار کنگاور درباره بنگاه‌های زودبازده نیز گفت: در سال 86 برای این طرح 51 میلیارد تومان اختصاص یافت که در این قالب هزار و 181 طرح با 29 میلیارد تومان مصوب شد و 149 طرح نیز انعقاد قرارداد شده، 26 میلیارد تومان نیز برای آن در نظر گرفته شده است. اعتبار طرح بنگاه‌های زودبازده در سال 87، هشت میلیارد و 200 میلیون تومان بوده است. خبرنگاران در ادامه از شرکت شیر و دام کنگاور به عنوان یکی از طرح‌های بنگاه‌های زودبازده بازدید کردند. بهرامی‌زاده مدیر اجرایی توسعه‌ این شرکت به خبرنگاران گفت: ‌ این گاوداری ظرفیت پرورش سه هزار راس گاو را دارد و فعلا دو هزار و 700 گاو در آن نگهداری می‌شود که با توسعه‌ این شرکت تعداد دام‌ها به سه هزار و 800 راس خواهد رسید. هم‌چنین از این دامداری روزانه 34 هزار تن شیر تولید می‌شود که برای چند کارخانه لبنیات فرستاده می‌شود. به گفته وی، تولید گاز و برق از کود نیز در دستور کار این شرکت است که در سال 89 به بهره‌برداری می‌رسد. همچنین غنی کردن کود برای زمین‌های کشاورزی از دیگر برنامه‌های این شرکت است. به گفته بهرامی‌زاده برای این گاوداری و توسعه‌ی آن یک میلیارد تومان از طرح بنگاه‌های زودبازده استفاده شده و در حال حاضر 130 نفر در آن مشغول به کار هستند. خبرنگاران هم‌چنین از دانشگاه پیام نور کنگاور بازدید کردند. این دانشگاه به گفته مسئولان از سال 85 تا کنون پیشرفت خوبی داشته تا جایی که قبلا شش رشته‌ی تحصیلی در آن تدریس می‌شده، اما در حال حاضر به 13 رشته افزایش یافته است. این دانشگاه در مساحت 20 هزار متر و زیربنای دو هزار و 400 متر ساخته شده و هزار و 800 دانشجو دارد. سایت کامپیوتری آن نیز با 35 عدد کامپیوتر فعالیت دارد و در مجموع این دانشگاه صد درصد پیشرفت و تا کنون 850 فارغ‌التحصیل داشته است. خبرنگاران همچنین از دو سالن ورزشی کنگاور بازدید کردند که در مجموع برای این دو سالن 675 میلیون تومان بودجه اختصاص یافته و صددرصد پیشرفت فیزیکی داشته است. در ادامه بازدیدها، خبرنگاران به شهرستان صحنه سفر و در ابتدا از موزه مردم‌شناسی آن بازدید کردند. مرادی معاون میراث فرهنگی کرمانشاه در جمع خبرنگاران گفت: از مصوبات دور اول سفرهای رییس‌جمهور ساخت پنج موزه به تصویب رسید که موزه مردم‌شناسی صحنه نیز با 50 میلیون تومان در سال 87 افتتاح شد و از غرفه‌های متعددی از جمله ابزار و ادوات دامپروری و کشاورزی، سازهای صنعتی، خشکبار، بافت‌های جاجیم و زیورآلات زنان تشکیل شده است. دهنوی فرماندار صحنه نیز در جمع خبرنگاران گفت: این شهرستان در 55 کیلومتری کرمانشاه بین دو اثر تاریخی معبد آناهیتا و کتیبه‌ی بیستون با 76 هزار نفر جمعیت قرار دارد. تعداد مصوبات این شهرستان 13 مصوبه بوده که 10 مصوبه صددرصد پیشرفت داشته و سه مصوبه در دست اجراست و برای این سیزده مصوبه یک میلیارد و 100 میلیون تومان در نظر گرفته شده بود. همچنین کل اعتبارات عمرانی این شهرستان از سال 84 تا امروز 55 میلیارد تومان بوده که در قالب آن 320 پروژه انجام شده است. وی از جمله این مصوبات به تاسیس 110 کلاس درسی، 160 کیلومتر راه روستایی با 70 درصد پیشرفت، گازرسانی 50 روستا، مطالعه 4 سد و ساماندهی پارک دربند و اختصاص یک میلیارد و 300 میلیون تومان در حوزه گردشگری اشاره کرد. خبرنگاران در ادامه از طرح توسعه و ساماندهی پارک دربند در صحنه بازدید کردند که برای ساماندهی و توسعه آن 76 میلیون تومان بودجه گذاشته شده بود و صددرصد پیشرفت فیزیکی داشت. بازدید از مجموعه فرهنگی و رفاهی و توریستی زماون از دیگر بازدیدها بود که از محل بنگاه‌های زودبازده 300 میلیون تومان برای آن اختصاص یافته بود. در ادامه روند پی‌گیری مصوبات استانی خبرنگاران از پروژه ساخت تعاونی مسکن بیستون بازدید کردند. به گزارش خبرنگار ایسنا الماسی معاون مسکن و شهرسازی استان کرمانشاه درباره مصوبات بخش مسکن و شهرسازی در دور اول سفرهای رییس‌جمهور در جمع خبرنگاران گفت: ‌ سه هزار و 400 مسکن اجاره‌ای در قالب سه مصوبه در سفر اول به تصویب رسید که در این راستا بخش تعاونی مسکن بیستون از منابع بانکی استفاده می‌کند و اقساط اول و دوم خود را نیز دریافت کرده است. هم‌چنین در کنار این واحدهای مسکونی تعاونی مسکن پتروشیمی نیز در حال ساخت است. خبرنگاران در ادامه از پروژه ساخت 132 واحد مسکونی اجاره به شرط تملیک بازدید کردند. الماسی قرارداد ساخت این واحدهای مسکونی را 5 میلیون تومان عنوان کرد و گفت: 600 واحد برای این طرح طراحی شده که 132 واحد آن با اعتبار دولتی و مابقی اعتبارات از بخش خصوصی پرداخت می‌شود. تابستان 88 نیز به بهره‌برداری می‌رسد. خبرنگاران در ادامه از دهکده المپیک کرمانشاه بازدید کردند. رفعتی یکی از مسوولان سازمان تربیت بدنی استان درباره این دهکده گفت: زمین دهکده 120 هکتار است و در حال انجام مطالعات و برآورد و ردیف بودجه درباره آن هستیم که بعد از تعیین این کارها ساخت مجموعه‌ ورزشی هم شروع می‌شود. وی هم‌چنین درباره استخر قهرمانی این دهکده گفت: این استخر با زیربنای 11 هزار متر مربع و برآورد اولیه 66 میلیارد ریال از سال 86 عملیات اجرایی خود را شروع کرده و تا کنون 40 میلیارد ریال برای آن هزینه شده است و 60 درصد نیز پیشرفت فیزیکی دارد که نمونه آن در ایران وجود ندارد و در سال 88 به اتمام می‌رسد. وی هم‌چنین درباره آغاز عملیات اجرایی دهکده المپیک گفت: بعد از انجام مطالعات تقریبا از سال 89 عملیات اجرایی شروع می‌شود. به گزارش ایسنا خبرنگاران در ادامه از بیمارستان دکتر محمد کرمانشاهی بازدید کردند. مهندس رضی معاون اجرایی سازمان مسکن و شهرسازی کرمانشاه درباره این پروژه نیز گفت: از سال 54 و قبل از انقلاب این بیمارستان تحت همین نام کار خود را شروع کرد و تنها در مرحله اسکلت باقی ماند، البته در مقاطعی فعالیتش را ادامه داد؛ ولی از سال 71 کاملا متوقف شد؛ چون سازمان مدیریت و برنامه‌ریزی وقت بر اساس شاخص‌های خود اعتقادی به احداث آن نداشت؛ اما چون زمین وقف بیمارستان بود، تغییر کاربری در آن امکان نداشت. وی تصریح کرد: در دولت نهم یکی از مصوباتی که بارقه‌ امید در دل مردم کرمانشاه ایجاد کرد، آغاز به کار این پروژه بود که کار آن از سال 85 شروع شد و در سال 86 و 87 شش میلیارد تومان بودجه گرفت، تا کنون نیز 65 درصد پیشرفت فیزیکی داشته است و پیش‌بینی می‌شود در هفته دولت سال 88 به مردم تحویل شود. به گفته وی این بیمارستان 100 تخت خوابی و با زیربنای 12 هزار متر مرکز تخصصی کودکان خواهد بود. خبرنگاران پس از بازدید از پروژه‌های چند شهرستان در استان کرمانشاه در کنفرانس خبری استاندار کرمانشاه شرکت کردند. استاندار کرمانشاه در پاسخ به خبرنگاری درباره مصوبه ساخت خودرو و قرارداد آن با شرکت ایران خودرو گفت: جلسه‌ای در این رابطه گذاشته شد و چون قرار است درصدی از اعتبار این کارخانه توسط سازمان تامین اجتماعی پرداخت شود، نوع خودرویی که ایران خودرو پیشنهاد کرد مورد قبول سازمان تامین اجتماعی قرار نگرفت، چون معتقد بود باید بیشترین سرمایه‌گذاری را انجام دهد؛ لذا عنوان شد باید نوع خودرو مورد پذیرش ما نیز قرار گیرد. تقریبا یک سال و نیم طول کشید تا ایران خودرو مجاب شد خودروی ون را برای این کارخانه در نظر بگیرد. استاندار کرمانشاه گفت: میزان سرمایه‌گذاری ایران خودرو برای این کارخانه 49 درصد و سازمان تامین اجتماعی 51 درصد بوده و بعد از دو سال محل ساخت کارخانه مشخص شد، زمینی هم با حدود 50 هکتار در اختیار آن قرار داده شد و کار در حد ساخت سوله و کارخانه و سایت کارخانه شروع شد، ولی بار دیگر با مشکل مواجه شد. در همین رابطه جلسه‌ای در تهران با وزیر صنایع داشتیم تا اختلاف سازمان تامین اجتماعی و ایران خودرو را به این وسیله حل کنند. غفوری ادامه داد: در صورت ساخت این کارخانه 200 نفر مشغول کار می‌شوند. وی با بیان این که ساخت این کارخانه را با جدیت دنبال می‌کنیم، گفت: حتی حاضر شدیم از نظر تسهیلات هر آنچه مورد نیاز است در اختیار ایران خودرو قرار دهیم. وی درباره ساخت قطار شهری کرمانشاه به عنوان یکی از مصوبات هیات دولت نیز گفت: هیات مدیره و مدیرعامل این پروژه مشخص شده و اعتبار اولیه آن نیز 8 میلیارد تومان بوده است. کریدور آن نیز از طاق بستان شروع و به سمت میدان فردوسی با طول 13 کیلومتر حفر می‌شود. مطالعات فاز اول آن هم تمام شده و امید است تا پایان امسال کار آن شروع شود. غفوری گفت: پیشنهاد ما احداث منوریل بوده که مورد پذیرش نیز قرار گرفته است. وی در پاسخ به پرسش دیگری درباره تامین آب کرمانشاه از سد گاومیشان گفت: این پروژه نیز در دست اقدام است و به صورت لایحه برای سال 88 تصویب شده، 10 میلیون تومان نیز ردیف بودجه گرفته و مطالعات آن تمام شده است. استاندار کرمانشاه درباره 7 سد مصوب سفر اول هیات دولت نیز گفت: سد قشلاق اعتبار خود را گرفته و امسال 500 میلیون تومان برای شروع کار قرار داده شده. مطالعات فاز دوم آن هم به اتمام رسیده و قرار است سال آینده 4 میلیارد تومان برای آن در نظر گرفته شود. هم‌چنین مطالعات سد گاومیشان و کبوترلانه به اتمام رسیده و ردیف بودجه‌ای هم تعیین شده و قطعا برای سال آینده به آنها ردیف داده می‌شود. هم‌چنین مطالعات 4 سد هواسان، کلکش، کیلان بر و شرف شان در حال انجام است. غفوری در پاسخ به خبرنگار دیگری درباره میزان تاثیر حضور خبرنگاران در پی‌گیری مصوبات استان‌ها گفت: تصویب طرح‌ها 5 درصد کار است و 95 درصد دیگر پیگیری است، پیگیری نیز کار سنگین، انرژی‌بر و سختی است. وی تصریح کرد: ‌ با توجه به این که 6 هزار و 500 میلیارد تومان برای مصوبات استان کرمانشاه گذاشته شد، این مقدار پول باید در چرخه کار می‌آمد، ولی این سوال پیش می‌آید که کشش دستگاه‌های ما چقدر است. همه دستگاه‌های ما کارهایی در این زمینه انجام می‌دهند و بودجه‌ها را گرفته و پیشرفت کار آنها هم بسیار خوب است و در همین رابطه به صورت هفته‌ای جلساتی با مسوولان هر دستگاه برگزار می‌شود. وی با بیان این که هر کس بتواند در این قضیه کاری انجام دهد خوب است، گفت: هر اقدامی می‌تواند ما را به حرکت وادارد و هر اهرم و عاملی ما را به حرکت در آورد خوب است. ما خوشحال می‌شویم ببینیم خبرنگاران در جریان کارها هستند و به مردم و مسوولان پیشرفت کار را اطلاع می‌دهند. استاندار کرمانشاه حضور خبرنگاران را موجب خیر و برکت استان دانست و افزود: ‌این حرکت خبرنگاران نیز یک اهرم فشار است که ما را به حرکت وا می‌دارد، اما این فشارها باید به بدنه همه دستگاه‌ها از جمله دستگاه‌های مرکزی و استانی نیز وارد شود تا کارها جلو بیفتد. غفوری هم‌چنین درباره این که تا چه میزان به قرارگرفتن کرمانشاه به عنوان قطب کشاورزی اعتقاد دارید گفت: استان ما از قدیم استانی بوده که روی آن کار شده است. از ده سال گذشته نیز بحث ساخت سدها خوب شروع شده و در این مدت در دست مطالعه اجرا و بهره‌برداری داریم. وی ادامه داد: بارندگی ما نیز در سال 450 میلی متر است، در حالی که میزان بارندگی کشور 250 میلیمتر است. ما 800 هزار هکتار خاک مناسب برای کشاورزی داریم که اگر از آن‌ها درست استفاده کنیم می‌توانیم ده درصد غذای کشور را تهیه کنیم. وی با اشاره به صنعتی شدن کشاورزی گفت: در این قضیه نباید صنایع را از کشاورزی جدا بدانیم. به این که قطب کشاورزی شویم معتقدیم، ولی از این جهت نگران بودیم که به خاطر این بحث صنعت از ما گرفته شود که خوشبختانه در استان کرمانشاه صنایع بزرگ و مهمی مانند پالایشگاه و نیروگاه و دو کارخانه سیمان در حال کار کردن هستند و ان‌شا الله یک سال دیگر 20 میلیون متر مربع کاشی تولید خواهیم کرد که در نوع خود بی‌نظیر است. غفوری ادامه داد: در زمینه فرآورده‌های کشاورزی منطقه‌ ویژه ما در اسلام‌آباد غرب اگر به تصویب برسد می‌توانیم به این وسیله کارخانه فرآورده‌های کشاورزی را راه بیندازیم. هم‌چنین در بخش ذوب آهن روزانه 2 هزار تن تولید داریم و در مجموع 730 واحد صنعتی در استان مشغول به کار هستند، منتهی پتانسیل کشاورزی ما بیشتر است. 
 شروین تقوی، دانشجوی دکتری مهندسی برق دانشگاه caltech با طراحی سیستم تولید انرژی برق از امواج صوتی برای تحقق ایده خلاقانه استفاده از صوت به عنوان منبعی پاک و ارزان برای تولید انرژی تلاش می‌کند. به گزارش خبرنگار «پژوهشی» خبرگزاری دانشجویان ایران (ایسنا)، در طرح پیشنهادی وی، یک آنتن بشقابی صداهای بلند فرودگاه‌ها یا بزرگراه‌ها را از طریق میکروفن به جریان الکتریکی تبدیل می‌کند که این جریان پس از یکسو سازی در یک خازن بزرگ ذخیره شده و به عنوان یک منبع تغذیه الکتریکی مورد استفاده قرار می‌گیرد. این پژوهشگر جوان ایرانی که طرح ابتکاری خود را سال‌ها پیش در نمایشگاه اختراعات سوئیس ارائه کرده است، علاوه بر این طرح، اختراعات متعددی در زمینه سیستم‌های لیزری و اپتیک دارد که از سوی موسسه تکنولوژی کالیفرنیا (دانشگاه caltech) ثبت شده و چشم‌انداز بسیار روشنی برای این ابداعات در جایگزینی سیستم‌های موجود اپتیکی ترسیم شده است. شروین تقوی لاریجانی که دارای دیپلم دانشگاه orsay پاریس و فوق لیسانس مهندسی الکترونیک از دانشگاه کلتک آمریکا است، در سن 20 سالگی در نمایشگاه بین‌المللی اختراعات در ژنو به دلیل اختراع سیستم استفاده از نویزهای صوتی در تولید برق به دریافت مدال نقره نایل شد. تقوی در گفت‌وگو با خبرنگار «پژوهشی» خبرگزاری دانشجویان ایران (ایسنا)، درباره ایده خلاقانه خود مبنی بر استفاده از صوت به عنوان منبع انرژی گفت: من 16 سال داشتم و در دبیرستان بودم که موقعی که معلم فیزیک درس می‌داد به فکرم رسید که چرا به صوت و انرژی‌های اکوستیک به عنوان یک منبع انرژی فکر نکنیم. انسان همواره به صوت با دو دید نگاه کرده است، یکی به عنوان یک علامت (سیگنال) که بهتر است این سیگنال هر چه تمیزتر باشد و دوم به عنوان یک عامل مزاحم و آلاینده که باید از آن اجتناب کرد. من همان موقع به فکرم رسید که این عامل مزاحمت برعکس می‌تواند بسیار مفید واقع شود به این صورت که از آن به عنوان یک منبع تولید انرژی که در زندگی انسان امروزی نقشی حیاتی دارد استفاده کرد. وی خاطرنشان کرد: از همان موقع نیروی خود را به کار بردم که چه طور می‌توان این ایده را عملی کرد و سرانجام موفق به ارائه سیستم ساده‌ای در این زمینه شده و آن را به اداره ثبت اختراعات فرانسه ارائه کردم. پس از این این که تحقیقات کامل توسط اداره ثبت انجام شد و معلوم شد که این عقیده جدید است مورد توجه دولت و ارتش فرانسه واقع شد که کل هزینه ثبت را دولت پرداخت. جدید بودن ابتکار من این بود که صوت (صداها و تمامی امواج اکوستیک) نه علامت (سیگنال) است و نه یک مزاحمت بلکه صوت می‌تواند یک منبع انرژی باشد. تقوی تصریح کردم: سیستم ساده‌ای که من طراحی کردم این توانایی را داشت که امواج اکوسیتک را به برق تبدیل کند بدون اینکه به هیچ انرژی دیگری نیاز باشد بدین ترتیب انسان می‌تواند به صورت رایگان از صوت انرژی بگیرد به علاوه در طبیعت منبع‌های صوتی خیلی زیادی است که یکی از آنها همین شهر تهران است. وی در گفت‌و‌گو با ایسنا خاطرنشان کرد: علاوه بر این نباید از یاد ببریم که انسان فقط یک رنج محدود انرژی اکوستیک را می‌شود. در طبیعت رنج‌های دیگری از صوت وجود دارد که به دلیل فرکانس آن توسط ما قابل شنیدن نیست مثل طیف‌هایی از صوت که برخی حیوانات در مواردی مثلا قبل از زلزله می‌شنوند و می‌تواند بسیار پرانرژی نیز باشد، بنابراین حتی اگر سیستم ابداعی امروز نتواند انرژی زیادی تولید کند، قطعا در آینده‌ای نه چندان دور با تکمیل آن و دستیابی به منابع صوتی دیگر می‌توان به تولید مقدار قابل توجهی انرژی با این سیستم امیدوار بود. تقوی درباره مزایای استفاده از این سیستم گفت: جالب بودن انرژی صوتی این است که یک انرژی تمیز است و مواد زایدی بر جای نمی‌گذارد. در حال حاضر یکی از جدی‌ترین مشکلاتی که در استفاده از منابع نوین انرژی از جمله انرژی هسته‌یی وجود دارد مساله زباله‌های برجای مانده از آن است برای همین است که مرکز آزمایش‌های اتمی iter سعی دارد که از واکنش fusion انرژی بگیرد که ماندگاری رادیواکتیویته آن بسیار کمتر از سیستم‌های رایج هسته‌یی است. با این حال چه در سیستم جدید و چه در راکتورهای موجود همچنان با تکنیک‌هایی بسیار پیچیده و خطرناک سروکار داریم. این دانشجوی ایرانی موسسه فن‌آوری کالیفرنیا درباره بازتاب ارائه این طرح و برخورد دانشمندان با این ایده بنیادی در تولید انرژی گفت: پس از ثبت اختراع با هزینه دولت فرانسه به نمایشگاه اختراعات سوییس که بزرگترین و مهم‌ترین نمایشگاه مخترعین دنیاست دعوت شدم. در این نمایشگاه بیش از هزار مخترع از تمام کشورهای معتبر دنیا حضور داشتند که من با بیست سال سن جوان‌ترین شرکت‌کننده نمایشگاه بودم. این طرح بسیار مورد توجه بازدید کنندگان و رسانه‌های گروهی بین‌المللی قرار گرفت به طوری که وقتی صدر اعظم سوئیس به همراه وزیر نیروی آن کشور و شهردار ژنو برای بازدید نمایشگاه آمدند و شنیدند که جوان‌ترین مخترع در نمایشگاه چنین عقیده نوینی ارائه کرده به ملاقات من آمدند و بخش اعظم دیدار آنها به صحبت درباره این طرح گذشت که گزارش آن در شبکه‌های رادیو تلویزیونی و مطبوعات نیز پخش شد. با وجودی که من به عنوان یک فرانسوی به نمایشگاه دعوت شده بودم خودم را به تمامی شخصیت‌ها و رسانه‌ها یک ایرانی معرفی کردم. وی خاطرنشان کرد: پس از این که من برای اولین بار این ایده را که می‌توان از صوت به عنوان منبع انرژی توجه کرد نشان دادم و مطبوعات آن را منتشر کردند، کشورهای پیشرفته به این مساله پی برده و این ایده را دنبال کردند و تحقیقات زیادی را در این زمینه آغاز کردند و در این ارتباط تماس‌های زیادی با گروه‌های تحقیقاتی در کشورهای مختلف دارم. تقوی اضافه کرد: هر اختراع به مرور زمان تکمیل می‌شود و نباید انتظار داشت که اولین اختراع تکمیل باشد. یک مثال اختراع چرخ است که به نظر من مهمترین اختراع انسان است. این اختراع را بشر اولیه هزاران سال پیش و قبل از ایجاد هرگونه تمدن انجام داد ولی هنوز چرخ‌های مختلف و کاملتری ارائه می‌شود. وی در ادامه گفت‌و‌گو با ایسنا یکی دیگر از مزایای سیستم تبدیل صوت به انرژی برق را قابلیت ذخیره‌سازی انرژی در آن عنوان و خاطرنشان کرد: در این سیستم تبدیل صوت به انرژی برق به کمک transducteur صورت می‌گیرد و آن را به کمک یک circuit electric در یک باتری که می‌تواند یک خازن باشد ذخیره می‌شود. transducteur دستگاهی است که انرژی صوت (اکوستیک) راکه امواجی مکانیکی است به انرژی برق تبدیل می‌کند. تقوی تصریح کرد: میکروفن‌ها به یک نوع از این دستگاه میکروفن است که البته با سیستم ما بسیار تفاوت دارد. هدف میکروفن این است که تمیزترین علامت (سیگنال) ممکن را بدهد نه بیشترین انرژی را، برای همین هم هست که ساخت بعضی از این میکروفن‌ها سخت و گران است و بعضی میکروفن‌ها از منابع برقی دیگر کمک می‌گیرند. در کاربردی که من پیشنهاد کردم هدف این است که بالاترین انرژی برقی را از این سیستم بگیریم و کاری به کیفیت سیگنالی که میکروفن می‌دهد نداریم. وی در ادامه درباره منابع احتمالی انرژی صوتی که می‌توان برای تولید انرژی فراوان گفت: من چند سال پیش این فرضیه را مطرح کردم که اگر انسان به نظریه «بیگ بنگ» و سیاه‌چاله‌ اعتقاد دارد پس باید منبع‌های صوتی که نتیجه آنها است در فضا وجود داشته باشد. بعد از آن خیلی کشورهای پیشرفته به این فکر افتادند که شاید در فضا صدا وجود داشته باشد و خیلی جالب است که چند وقت پیش یک گروه در ناسا به آن پی برد. این دانشجوی مبتکر ایرانی در پایان درباره سایر اختراعات و ابداعات خود به ایسنا گفت: من بعد از اتمام تحصیلات مهندسی در فرانسه به caltech (موسسه فناوری کالیفرنیا) آمدم و تحصیلات و تحقیقات خود را در زمینه اپتیک ادامه دادم. تحقیقات من بر لیزرهای نیمه هادی قابل تنظیم جهت استفاده در ارتباطات و سنجش از دور متمرکز شده و در این راستا با استفاده از یک رزوناتور (ارتعاش دهنده) جدید که پیش از این اختراع کرده بودم موفق به ابداع ده‌ها نوع جدید از این لیزرها شدم که تمامی آنها به عنوان اختراع توسط دانشگاه caltech به ثبت رسیده‌اند. به علاوه این اختراعات، طرح‌ها و اختراعات دیگری را نیز در زمینه سنجش از دور و ارتباطات ماهواره‌یی دنبال می‌کنم. ﻿ موش‌های آزمایشگاهی که در نتیجه آسیب به عصب بینایی کور شده بودند، با کاشت داربست نانومقیاسی که باعث رشد دوباره بافت بینایی آنها می‌شد، بینایی خود را به طور نسبی بازیافتند. به گزارش سرویس «فن‌آوری» خبرگزاری دانشجویان ایران (ایسنا)، این روش که ابداع کنندگانش، آن را با رشد سریع پیچک‌ها روی داربست‌های‌باغ، مقایسه می‌کنند، این امید را به وجود آورده است که روزی افرادی که در اثر بیماری یا بروز حادثه، بینایی خود را از دست داده‌اند، دوباره آن را بازیابند. اعصاب بینایی که ارتباط بین چشم‌ها و مغز را برقرار می‌کنند، ممکن است در اثر بروز حوادث ناگهانی نظیر تصادفات رانندگی، دچار صدمات جدی شوند. بیماری گلوکوم یا آب سیاه (glaucoma) نیز آسیب زیادی به این اعصاب وارد می‌کند. در اثر این بیماری، فشار زیاد در کره چشم باعث فروریختن بافت پشت چشم و پارگی بافت‌های عصبی شده و کاهش مداوم بینایی را به دنبال دارد. شبه برای ترمیم مجدد اعصاب بینایی باید شاخه‌های تار عنکبوتی و بلند سلول‌های عصبی که آکسون نامیده می‌شوند، را دوباره رشد داده و اتصال بین آنها را برقرار نمود. به نظر راتلیج الیس بنک (rutledge ellis-behnke) متخصص علوم زیستی در موسسه فن‌آوری ماساچوست (mit)، انجام این کار به سختی امکان پذیر است؛ زیرا شاید بتوان آکسون‌ها را با قرار دادن در معرض عوامل رشد به نموکردن واداشت، اما این میزان رشد به اندازه‌ای نیست که فواصل ایجاد شده بین آنها در نتیجه حوادث و بیماری‌ها را پرکند و از بین ببرد. رشد و مهاجرت سلول‌ها برای حل مشکل فوق، اِلیس بِنک و همکارانش در دانشگاه هنگ کنگ و موسسه علوم عصبی در شهر ژیان چین (xi'an)، داربستی از جنس الیاف نانوذره‌ای ابداع نمودند که اتصال بین عصب‌ها را برقرار می‌کند. آنها به امید رشد و مهاجرت بیشتر سلول‌ها، تلاش کردند که اندازه این الیاف به کوچکی قندها و پروتئین‌های روی سطح آکسون‌های پاره شده، باشد. این گروه برای ساخت چنین داربستی، یکی از یافته‌های شوگوآنگ ژانگ (shuguang zhang)، متخصص مرکز مهندسی زیست پزشکی موسسه فناوری ماساچوست، در اوایل دهه 90 میلادی را به کارگرفتند. او به این نتیجه رسیده بود که اگر رشته‌های مخصوصی از جنس پِپتیدها (ترکیبات آمینواسیدی) را در محلول‌های نمکی با غلظتی برابر غلظت آنها در بدن انسان، غوطه‌ور کنیم، در نتیجه خودارایی به صفحه‌های تور مانند از جنس نانوالیاف مبدل خواهند شد. اِلیس بِنک و همکارانش برای یافتن پاسخ این سوال که روش فوق تا چه حد ترمیم مجدد عصب‌ها را موجب خواهد شد، اعصاب بینایی تعدادی موش آزمایشگاهی را عمداًً قطع کرده، سپس مخلوط پپتیدها را به بخشی از مغز این حیوانات که در مجاورت محل قطع عصب‌ها قرار داشت، تزریق کردند. آنان پس از گذشت 8 هفته دریافتند که این حیوانات بخشی از بینایی خود را بازیافته‌اند. به گفته جرالد اشنایدر (gerald schneider)، یکی از اعضای این تیم، آنها به اندازه‌ای قدرت دید خود را به دست آورده بودند که بتوانند غذای خود را پیدا کرده و بخوبی فعالیت‌های معمول خود را انجام دهند. هشدار بزرگ اشنایدر تخمین می‌زند که با این روش 30 هزار آکسون مجدداً به هم متصل شده باشد. این تعداد در مقایسه با حدود 30 آکسونی که در آزمایشات قبلی و با به کارگیری روش‌های دیگری نظیر عوامل رشد، ترمیم شده بودند، قابل توجه است. این گروه پژوهشی چنین نتیجه‌گیری کرد که شباهت بین اندازه این الیاف و ویژگی‌های خاص بافت‌های عصبی، دلیل تقویت رشد عصب‌ها و در نتیجه پر شدن فاصله بین آنهاست. به نظر می‌رسد که داربست نصب شده با گذشت زمان، بدون ایجاد آسیب بر عصب‌ها، فروریخته و خودبه‌خود از بین برود. کوین شیکشف (kevin shakesheff) متخصص بافت (سلولی) در دانشگاه ناتینگهام انگلستان، ضمن مهیج توصیف کردن این کار، در مورد امکان انجام آن هشدار می‌دهد. او متذکر می‌شود که برش دقیق جراحی که عمداً بر روی اعصاب موش‌های آزمایشگاهی ایجاد شده، لزوماً همانند ضایعات پیچیده‌ای که در اثر حادثه یا بیماری به اعصاب بینایی انسان وارد می‌شوند، نیست. نتایج مطالعات دیگری بر روی سامانه‌های اعصاب مرکزی نیز نشان می‌دهد تفاوت‌های موجود درگونه‌های مختلف جانوری، به این معنی است که نمی‌توان اعصاب انسان را از لحاظ رشد مجدد با یک حیوان جونده مقایسه کرد. او همچنین متذکر می‌شود، اینکه چگونه داربست مورد بحث، ترمیم بافت‌های عصبی را موجب خواهد شد، خود در هاله‌ای از ابهام است و شاید راه حل نهایی برای تقویـت فرایند ترمیم، انتقال سلول‌های بنیادی (stem cells) به این بافت‌ها باشد. به گزارش ایسنا از ستاد ویژه توسعه فن‌آوری نانو، اگر بتوان این روش را در ترمیم آسیب‌های وارده به نخاع و مغز در اثر ضربه یا ایست قلبی، و دیگر ناهنجاری‌های عصبی به کارگرفت، پیشرفت چشمگیری خواهد بود. هم اکنون این گروه پژوهشی با این دیدگاه و به امید یافتن درمان برخی از انواع معلولیت‌ها، به دنبال توسعه و تکمیل این روش است. از آنجا که در شرایط بی وزنی در فضا، نیروی مستقیمی به بدن انسان وارد نشده و ماهیچه‌ها و استخوان‌های بدن حتی در حین انجام کارهای سنگین - با معیارهای متعارف شرایط زمین - و حتی با تمرینات ورزشی خاص نیز فشار موجود در زمین را متحمل نمی‌شوند، فضانوردان مانند بیماران بستری، قطع نخاع، فلج اندام‌های تحتانی و کسانی که اندام‌هایشان مدت‌ها در گچ می‌ماند، بخش زیادی از توده و قدرت استخوانی و عضلانی خود را از دست می‌دهند. این امر که علاوه بر آسیب‌های جدی به فضانوردان می‌تواند اجرای ماموریت‌های پرهزینه فضایی را نیز مختل کند از بدو آغاز تلاش‌های بشر برای سفر به فضا مورد توجه جدی دانشمندان و سازمان‌های فضایی جهان قرار داشته و تحقیقات گسترده‌ای با حمایت آژانس‌های فضایی در این زمینه در حال انجام است. موسسه تحقیقات «لرنر» بنیاد «cleveland clinic» از جمله مراکزی است که با حمایت سازمان فضایی ایالات متحده (ناسا) از سال‌ها قبل پژوهش‌های مختلفی را در زمینه آثار و تبعات سفرهای فضایی بر فضانوردان و به ویژه طراحی روش‌ها و دستگاه‌های جدید ورزشی برای کاهش اثرات منفی شرایط بی وزنی بر بدن فضانوردان در دست اجرا دارند. دکتر آزیتا تاج‌الدینی، پژوهشگر ایرانی بخش مهندسی پزشکی «cleveland clinic» در آستانه هفته جهانی فضا در ایران در &amp; nbsp; گفت‌وگو با خبرنگار «فن‌آوری» ایسنا از تاثیرات بی‌وزنی بر دستگاه‌های مختلف بدن، به ویژه استخوان‌ها و ماهیچه‌ها، نحوه کاهش و پیشگیری از این اثرات، اهمیت تحقیقات در زمینه تاثیرات بی‌وزنی در درمان بیماری‌ها و مشکلات معمول در زمین نظیر پوکی استخوان، وسایل ورزشی مورد استفاده در ایستگاه فضایی بین المللی و روند ساخت و آزمایشات طولانی مدت آنها، روش‌های شبیه سازی شرایط بی‌وزنی فضا در زمین و هواپیما، پروژه‌های تحقیقاتی محققان «کلولند کلینیک» در زمینه ساخت وسایل ورزشی ویژه فضانوردان و بررسی اثرات بی‌وزنی بر بدن آنها سخن گفته است. دکتر تاج‌الدینی با بیان این که کسانی که به عنوان پیشرفت علم به فضا می‌روند، به خوبی از خطرات این سفرها و آسیب‌ها و مشکلات کم و بیش اجتناب‌ناپذیر جسمی و روانی آن آگاهی داشته و با علم به این مساله با هدف ارضای روحیه ماجراجویی و علم دوستی خود و کمک به پیشبرد دانش بشری تن به ماموریت‌های فضایی می‌دهند، درباره اثرات بی‌وزنی بر بدن فضانوردان اظهار داشت: قرار گرفتن در شرایط بی‌وزنی دستگاه‌های مختلف بدن را تحت تاثیر قرار می‌دهد که البته اثر آن روی دستگاه‌های مختلف متفاوت است. بدن بعد از مدتی به برخی آثار ناشی از شرایط بی‌وزنی عادت کرده و خود را با آن تطبیق می‌دهد. وی افزود: وقتی افراد در فضا هستند چون جاذبه زمین وجود ندارد که خون را به سمت پاهایشان ببرد، صورت آنها گردتر و شبیه به ماه می‌شود و وقتی به زمین برمی‌گردند در اثر جاذبه خون به سمت پایین حرکت می‌کند و چون هنوز رگ‌هایشان بدعادت است، احتمال دارد به افت فشار و بی‌حالی دچار شوند همان‌طور که در مورد یکی از فضانوردان زن ماموریت اخیر شاتل دیدیم. دکتر تاج‌الدینی با بیان این که تاثیرات این قبیل تغییرات، بعد از مدتی از بین می‌رود، اظهار داشت: برخی از تغییرات اثرات طولانی مدتی بر بدن باقی می‌گذارند مثل تغییراتی که بر روی استخوان‌ها و ماهیچه‌ها پیش می‌آید و چون اثر آن‌ها طولانی مدت است احتیاج داریم تا بیشتر در مورد آن‌ها بدانیم. پوکی استخوان از جمله این مشکلات است که همانطور که در زنان یائسه و سایر افرادی که در زمین به آن مبتلا می‌شوند درمان خاصی نداشته و عمدتا برای کنترل آن و جلوگیری از شکستگی‌ها و صدمات ناشی از آن تلاش می‌شود، در مورد فضانوردانی هم که در اثر قرار گرفتن در شرایط بی‌وزنی در معرض چنین مشکلی قرار می‌گیرند، با مصرف داروها و ورزش‌های خاص از بروز و پیشرفت آن پیشگیری کنند. وی درباره منشا  بروز پوکی استخوان در فضانوردان به ایسنا گفت: دلیل این مساله بی وزنی است. استخوان بافتی است که همیشه در حال تشکیل و از بین رفتن است و از زمان کودکی تا موقعی که پیر می‌شویم استخوان‌ها همواره در حال ساخته شدن و از بین رفتن هستند و آنچه باعث تحریک سلول‌های بافت استخوانی به تکثیر شدن می‌شود، فشار وارده بر این بافت است که باعث می‌شود سلول‌هایی که مسئول ساختن استخوان هستند کارشان را فعالانه تر انجام می‌دهند و به تناسب، فعالیت سلول‌هایی که بافت استخوانی را از بین می‌برند کمتر می‌شود. در شرایط بی‌وزنی فضا که فشار وارده بر بافت استخوانی به شدت کم می‌شود و بدن نیاز کمتری به ساخت استخوان می‌بیند، برعکس، فعالیت سلول‌های استخوان‌ساز کمتر شده و به دلیل از بین رفتن تعادل ساخت و از بین رفتن استخوان از استحکام آن کاسته می‌شود. دکتر تاج‌الدینی در ادامه با اذعان به این که تعداد فضانوردانی که تحت شرایط بی وزنی قرار می‌گیرند، بسیار اندک است درباره اهمیت تحقیقات گسترده و پرهزینه‌ای که در زمینه بررسی و مهار اثرات بی‌وزنی بر بدن در حال انجام است اظهار داشت: بسیاری از اتفاقاتی که در شرایط بی وزنی برای بدن پیش می‌آید، شبیه مشکلات و بیماری‌هایی است که مردم در زمین پیدا می‌کنند بنابراین اطلاعاتی که از بررسی تاثیرات بی وزنی بر بدن فضانوردان به دست می‌آید می‌تواند حتی در زمینه بیماری‌ها و مشکلاتی که در زمین با آنها مواجه‌ایم مثلا تغییراتی که در استخوان‌ها ایجاد می‌شود استفاده شود. وی خاطر نشان کرد: به عنوان مثال پوکی استخوان که به ویژه زنان در سنین بالا با آن مواجه می‌شوند شبیه پوکی استخوانی است که فضانوردان با آن مواجه می‌شوند در نتیجه اگر به راه حلی برای یک گروه از آنها برسیم مسلما برای گروه دیگر هم قابل استفاده خواهد بود. پژوهشگر ایرانی بخش مهندسی پزشکی &amp; nbsp; «کیلیولند کلینیک» &amp; nbsp; تصریح کرد: یکی از ایده هایی که برای پیشگیری از عوارض بی‌وزنی بر بدن انسان وجود دارد این است که سعی کنیم فشاری معادل آن چه در اثر جاذبه زمین بر بدن وارد می‌شود در فضا ایجاد کنیم. ورزش کردن یکی از راه‌هایی است که می‌تواند با وارد کردن فشار به بدن تاثیرات بی فضا را کاهش دهد به همین دلیل است که سازمان‌های فضایی با وجود هزینه‌های سنگین اعزام فضانوردان و ارزش هر دقیقه حضور آنها در فضا، فضانوردان و خدمه ایستگاه فضایی بین المللی را ملزم کرده‌اند روزانه حدود یک ساعت و نیم از وقت خود را به ورزش اختصاص دهند. وی تصریح کرد: با توجه به هزینه‌های سنگین و اهمیت بهره وری بهینه از زمان حضور فضانوردان در فضا، طراحی ورزش‌های موثرتر که مدت ورزش لازم برای حفظ سلامت فضانوردان را کاهش دهد برای سازمانهای فضایی بسیار ارزشمند است؛ به همین دلیل، آژانس فضانوردی آمریکا (ناسا) از تحقیقاتی که در دپارتمان ما برای ساخت وسایل ورزشی جدید برای فضانوردان انجام می‌شود حمایت می‌کند. دکتر تاج الدینی خاطر نشان کرد: یکی از دستگاه‌های ورزشی که ما طراحی کرده‌ایم وسیله‌ای شبیه یک تخت است که در قسمت پایین آن صفحه‌ای قراردارد که پای فرد روی آن قرار می‌گیرد. فرد با پایش این صفحه را به عقب هل می‌دهد و وقتی صفحه به طرف فرد بر می‌گردد به دلیل فشاری که قبلا از طرف بدن به آن وارد شده در مقابل به پای فرد فشار وارد می‌کند. وی خاطر نشان کرد: فشار وارده از این دستگاه معادل فشاری است که در هنگام راه رفتن به بدن وارد می‌شود، این وسیله به نحوی طراحی شده که به فضانوردان امکان می‌دهد شرایطی مشابه پریدن روی زمین را که معادل هشت تا 20 برابر وزن بدن روی پاها فشار می‌آورد را - البته نه به همان میزان بلکه تاحدودی - احساس کنند. پژوهشگر ایرانی بخش مهندسی پزشکی «کیلیولند کلینیک» با بیان این که فشار وارده به پای انسان آن طور که استخوان‌ها را تحت تاثیر قرار می‌دهد بر ماهیچه‌ها اثر ندارد به ایسنا گفت: به همین دلیل است که بدن انسان در شرایط عادی به دو نوع ورزشی که یکی بر قلب و ماهیچه‌ها و دیگری بر استخوان‌ها اثر دارد نیاز دارد. وسیله‌ای هم که در دپارتمان ما ساخته شده، قادر است در کنار ورزش‌های پریدنی، ورزش‌های استقامتی موثر بر ماهیچه‌ها را هم انجام دهد. وی خاطر نشان کرد: این وسیله ورزشی حدود چهار سال پیش ساخته شده و هنوز مراحل آزمایشی را پشت سر نگذاشته است چون باید در شرایط مختلف (روی زمین و وضعیت بی وزنی) دقیقا آزمایش شود. اولین ویژگی که برای چنین وسیله‌ای ضروری است سهولت استفاده از آن و مناسب بودن میزان فشار وارده از آن بر بدن و تاثیر مناسب بر آن نفس کشیدن، ضربان قلب و سایر شرایط بیولوژیک بدن است، در مرحله دوم آزمایش‌ها نیز باید عملکرد دستگاه در هواپیماهایی که قادرند با پروازهای ویژه برای حدود 20 ثانیه حالت بی‌وزنی را به وجود آورند و از آنها برای آزمایش‌های علمی و تمرین فضانوردان استفاده می‌شود مورد آزمایش قرار گیرد. دکتر تاج الدینی در پاسخ به این سوال که آیا نمی‌توان این قبیل آزمایش‌های بی وزنی را در محفظه‌های مخصوص در روی زمینی انجام داد به ایسنا گفت: چنین آزمایش‌هایی در صورتی که مربوط به انسان نباشند در محفظه‌های مخصوص در حالتی مشابه سقوط آزاد انجام می‌شوند که بدیهی است آزمایش‌های مربوط به انسان را که بیش از دو، سه ثانیه طول بکشند نمی‌توان در چنین محفظه‌هایی انجام داد و باید از هواپیماهای ویژه که قادرند در هر دور زدن به مدت 20 ثانیه شرایط بی وزنی را ایجاد کنند استفاده کرد. این هواپیماها ممکن است در هر پرواز 40 بار دور زده و هر بار برای 20 ثانیه شرایط بی‌وزنی را به وجود آورند و به این ترتیب می‌توان آزمایش‌هایی را هم که مدت بیشتری طول می‌کشد انجام داد همان طور که اخیرا جراحان فرانسوی توانستند یک عمل جراحی را در چنین هواپیماهایی در شرایط بی‌وزن انجام دهند. دکتر تاج الدینی اضافه کرد: وسایل مورد استفاده در فضا علاوه بر این که ابتدا در روی زمین و سپس در هواپیما آزمایش می‌شوند معمولا بر روی حیواناتی مثل موش یا افراد داوطلب نیز که در زمین در شرایطی با اثرات مشابه شرایط بی وزنی قرار می‌گیرند انجام می‌شوند. اساس این قبیل آزمایش‌ها این است که اگر کسی مدت‌ها از ماهیچه‌های خود استفاده نکند با عوارضی مشابه اثرات بی وزنی بر بدن مواجه می‌شود. به گفته این پژوهشگر مهندس پزشکی، در این قبیل مطالعات مثلا یک پای موش آزمایشگاهی را بالا نگه می‌دارند و آن را با پای دیگر که در وضعیت طبیعی قراردارد مقایسه می‌کنند، فرضا ورزش خاصی را به موش می‌دهند یا داروی خاصی را آزمایش می‌کنند و اثر آن را بر روی پاهای موش که یکی در شرایط طبیعی و دیگری در شرایطی مشابه حالت بی‌وزنی قرار دارد بررسی می‌کنند. دکتر تاج الدینی تصریح کرد: برای انجام این آزمایش‌ها روی افراد داوطلب نیز از آنها می‌خواهند به مدت چندین هفته روی تخت بخوابند و هیچ گونه حرکتی نکنند بنابراین چون از بدنشان استفاده نمی‌کنند به تدریج ماهیچه‌های آنها مانند فضانوردان که هیچ فشاری به بدن آنها وارد نمی‌شود تحلیل می‌رود. این افراد که با رضایت و اطلاع کامل از آزمایش‌های مختلفی که بر روی آنها انجام می‌شود و با انجام تستهای مختلف جسمی و روانی برای حصول اطمینان از سلامت آنها و قابلیت تحمل آزمایش‌ها انتخاب می‌شوند، به دو گروه تقسیم می‌شوند و از یک گروه خواسته می‌شود که مثلا ورزش‌های خاصی را انجام دهند تا با مقایسه آنها با گروه دیگر تاثیر این ورزشها در جلوگیری از تاثیر شرایط بی وزنی بر تغییرات استخوانها و ماهیچه‌های آنها بررسی شود به این ترتیب می‌توان آزمایشهای طولانی مدتی را که امکان انجام آنها با هواپیما وجود ندارد در روی زمین انجام داد. پژوهشگر ایرانی گروه تحقیقاتی «کیلیولند کلینیک» در ادامه درباره علت طولانی شدن آزمایش وسیله ورزشی ساخته شده که به گفته وی از چهار سال پیش تحت آزمایشهای مختلف قرار دارد، اظهار داشت: با توجه به هزینه‌های بسیار سنگین انتقال وسایل ورزشی به ایستگاه فضایی این قبیل وسایل جدید باید آزمایش‌های دقیق و طولانی متعددی را پشت سر بگذارند تا دستگاه به حداکثر کیفیت و بهره وری رسیده و کاملا ثابت شود که کارایی آن از وسایل فعلی بهتر است و در عین حال وزن کمتری داشته و جای کمتری را اشغال می‌کند و می‌تواند انرژی خود را تامین کند. یکی از وسایل ورزشی که در حال حاضر در ایستگاه فضایی وجود دارد وسیله‌ای است که فضانوردان با طناب‌های محکم بدنشان را در کف ایستگاه ثابت نگه می‌دارند و سعی می‌کنند روی صفحه‌ای راه بروند یا بدوند. وی خاطر نشان کرد: ایده این دستگاه مثل وسایلی است که در زمین داریم و شامل صفحه متحرکی است که روی آن می‌دوند البته در فضا به دلیل شرایط بی‌وزنی بدن فضانوردان تمام مدت سعی می‌کند که به سمت بالا برود بنابراین حتی زمانی که پای خود را بر روی سطح زمین (کف ایستگاه) می‌کوبند فشاری به مراتب کمتر از آنچه در شرایط عادی به پاها وارد می‌شود به پایشان وارد می‌شود؛ یعنی اگر در هنگام راه رفتن شرایط عادی تمام وزن بدنمان را احساس می‌کنیم، در فضا حتی با استفاده از این قبیل وسایل ورزشی فشاری معادل 40 درصد وزن بدن را احساس می‌کنیم. دکتر تاج الدینی در گفت‌و‌گو با ایسنا تصریح کرد: وسایل دیگری هم در فضا وجود دارد که برای تقویت ماهیچه‌های بالاتنه فضانوردان است که البته تاثیرات بی‌وزنی این ماهیچه‌ها کمتر از ماهیچه‌های پایین تنه است چون فضانوردان برای حرکت در داخل فضاپیما و ایستگاه فضایی که در دیواره‌های آنها دستگیره‌های متعددی برای کمک به فضانوردان تعبیه شده دائمان از دستهایشان استفاده می‌کنند بنابراین ماهیچه‌ها و استخوانهای این بخش کمتر از پا، لگن و به ویژه ستون فقرات آنها تحت تاثیر قرار می‌گیرد. دکتر تاج‌الدینی در ادامه در تشریح کارهای خاصی که شخصا در همکاری با گروه تحقیقاتی مهندسی پزشکی «کلولند کلینیک» در این زمینه انجام می‌دهد، اظهار داشت: زمینه اصلی کار من بررسی تغییراتی است که بدن در فضا پیدا می‌کند و این که وسایل ورزشی طراحی شده چگونه جلوی این تغییرات را می‌گیرند. در حال حاضر مشغول نوشتن مقاله‌ای درباره نتایج آزمایشی هستیم که سه سال پیش در هواپیمای ناسا انجام دادیم. این مقاله به خصوص در مورد وضعیت ماهیچه‌های افرادی که در برنامه ما حرکات ورزشی خاصی را در شرایط بی‌وزنی در هواپیما انجام دادند بحث می‌کند و در عین حال در آن شرایط پارامترهایی از جمله جریان الکتریسته‌ای که پوست ماهیچه ها به وجود می‌آورند را روی ماهیچه‌های پا اندازه گرفتیم. براساس این پارامترها می‌فهمیم، مقدار فعالیت ماهیچه‌ها در شرایطی که در وضعیتی مشابه بی‌وزنی ورزش‌های خاصی را انجام داده‌اند آیا شبیه وضعیت طبیعی آنها در زمین بوده، یا نه. البته بدیهی است که فشاری که در اثر این تمرینات در هواپیمای ناسا بر پاهای افراد داوطلب وارد شده در افراد مختلف که وزن و شرایط فیزیکی متفاوتی دارند مشابه نیست و نیاز به آنالیز دارد تا بهترین استفاده‌ای که از این وسیله می‌توان در کمک به فضانوردان کرد مشخص شود. وی خاطرنشان کرد: الان ما در آن مرحله هستیم که اطلاعات آزمایش‌های انجام شده بر روی ماهیچه‌ها تجزیه و تحلیل شده و مقاله آن را آماده چاپ است که نتایج حاصل نشان می‌دهد ماهیچه‌ها در وسیله ورزشی ابداعی با انجام برخی از ورزش‌ها به خصوص به اندازه‌ای تحریک می‌شوند که روی زمین برای ورزش کردن احتیاج است و این وسیله می‌تواند برای جلوگیری از آسیب نسج ماهیچه قابل استفاده شود. اما این که این وسیله برای استخوانها هم به اندازه کافی موثر هست یا نه نیازمند مطالعات دقیقی است که همچنان در حال انجام آنها هستیم. وی در پایان با اشاره به این که برخی پژوهشگران این مرکز در مطالعاتشان از همکارانی فضانوردانی که تجربه حضور در فضا را داشته‌اند هم استفاده می‌کنند درباره نحوه حمایت ناسا از این قبیل تحقیقات فضایی به ایسنا گفت: تمام کارهایی که ما می‌کنیم با حمایت مالی و براساس اطلاعات داده شده از سوی سازمان فضایی ناساست. این سازمان مشخص می‌کند که در چه زمینه‌هایی نیاز به پژوهش دارد و از افرادی که مایلند در رشته‌های فضایی کار کنند می‌خواهد که پروژه‌هایی را پیشنهاد کنند تا از آنها حمایت مالی کند. در واقع تحقیقات پزشکی ناسا به یک یا چند مرکز خاص خاص محدود نیست و افراد از مراکز علمی مختلف می‌توانند طرح‌های خود را به این سازمان پیشنهاد کنند و از حمایت مالی آن برخوردار شوند. اتخاذ این شیوه ضمن این که باعث می‌شود با ارائه ایده‌های مختلف از مراکز علمی سراسر آمریکا، اطلاعات و نتایج مورد نظر در زمانی کوتاه‌تر بدست آید، مراکز علمی مختلف را نیز به کار در زمینه‌های کاربردی که از طرف ناسا و سایر بخش‌های دولتی قابل حمایت باشد سوق می‌دهد. گفت‌و‌گو و تنظیم: علی شمس - شیده ناعمی﻿ مراسم تجلیل از پژوهشگران و دست اندرکاران طرح شبیه‌سازی گوسفند در پژوهشکده «رویان» جهاد دانشگاهی با حضور دکتر طیبی، رییس جهاد دانشگاهی علم و صنعت، رییس کمیسیون بهداشت و درمان مجلس شورای اسلامی، جمعی از مقامات استان اصفهان، اساتید دانشگاه‌ها و رییس و جمعی از محققان پژوهشکده رویان، شب گذشته در تالار شریعتی دانشگاه علوم پزشکی اصفهان برگزار شد. به گزارش خبرنگار «فن‌آوری» خبرگزاری دانشجویان ایران (ایسنا)، دکتر حمید گورابی، رییس پژوهشکده‌ «رویان» جهاد دانشگاهی در سخنانی با گرامیداشت یاد و خاطره زنده‌یاد دکتر سعید کاظمی آشتیانی، رییس فقید پژوهشکده رویان، گفت: این روز یادآور خاطره تلاش‌های زنده یاد دکتر کاظمی آشتیانی است که با تلاش‌های خود آینده درخشان علمی را برای کشور به ارمغان آورد. بارزترین خصوصیت دکتر کاظمی تعهد او در قبال به انجام رساندن وظایفی بود که خود نیز هر روز به آن‌ها می‌افزود. وی هدف پژوهشکده رویان را انجام تحقیقات شاخص در حوزه سلول‌های بنیادی و درمان ناباروری عنوان کرد و افزود: در دنیا علوم با سرعت سرسام آوری رو به رشد است و اگر کشور ما بخواهد سهمی در این عرصه داشته باشد بایستی با سرعت بیشتری در راستای ارتقای سطح علمی کشور حرکت کند که البته این سرعت بخشی، ابزارهای مختلفی را نیز طلب می‌کند. دکتر گورابی با بیان این که در این حرکت ایجاد الگو بسیار مهم می‌باشد اظهار داشت: بایستی با ایجاد الگو به دانشمندانمان نشان دهیم که می‌توانیم در این حرکت جهانی موثر باشیم و البته در این خصوص خودباوری نقش مهمی ایفا می‌کند. وی تصریح کرد: اگر عموم مردم از اهمیت تحقیقات و دستاوردهای آن اطلاع پیدا نکنند از این که بودجه کشور صرف تحقیقات می‌شود خوشحال نخواهند بود. گورابی افزود: انجام تحقیقات شاخص توسط پژوهشکده رویان که سازمانی به مراتب کوچکتر از دیگر سازمان‌های تحقیقاتی کشور است، بخشی از این الگو سازی است. در چنین سازمانی ما برای الگو سازی در حرکتهای بزرگ علمی را وظیفه خود قرار داده‌ایم که این وظیفه ما را مجبور می‌کند به دنبال کارهای شاخص قدم برداریم که هر یک نیز از ارزش علمی والایی برخوردارند. به گزارش ایسنا، رییس پژوهشکده‌ رویان با اشاره به تاریخچه تشکیل این پژوهشکده گفت: تا پیش از راه‌اندازی پژوهشکده رویان، درمان نازایی یکی از معضلات بخش درمان کشور محسوب می‌شد و بیماران ما برای درمان مجبور به مسافرت به خارج کشور و صرف هزینه‌های هنگفتی بودند؛ لذا پژوهشکده رویان در سال 1369 به صورت یک موسسه درمانی شکل گرفت و بدون آن که برای دولت هزینه ایجاد کند کمک کرد تا الگویی مناسب برای سایر موسسات مشابه ایجاد شود. ما حتی تاسیس مراکز تحقیقاتی دیگر را نه تنها به ضررمان نمی‌دانستیم بلکه در شکل گیری آنها از هیچ همکاری مضایقه نکردیم و در حال حاضر نیز بیشترین کمک را به مراکز تازه تاسیس می‌کنیم. وی افزود: به روز شدن تحقیقات پژوهشکده رویان باعث شد تا آنچه در خارج از کشور می‌توانست برای درمان بیماران در اختیار آنان قرار گیرد، به سرعت در اختیار بیماران ما نیز قرار گیرد. گورابی تشخیص ژنتیکی پیش از جایگزینی جنین را از جمله تحقیقاتی دانست که در حال حاضر خدمات آن به راحتی در اختیار بیماران قرار می‌گیرد و اظهار داشت: در کنار این تحقیقات تصمیم گرفتیم برای آنکه در کنگره‌های بین‌المللی و منطقه‌یی نیز با دست پر شرکت کنیم به پژوهشهای خود عمق بیشتری دهیم تا آنجا که در کنگره خاورمیانه‌یی باروری و ناباروری مصر توانستیم بیشترین مقالات را ارائه کنیم. رییس پژوهشکده رویان در ادامه افزود: با اعطای مجوز مرکز تحقیقات علوم سلولی به پژوهشکده رویان در اواخر دهه هفتاد وظیفه‌ ما در امر تحقیق سنگین تر شد و برنامه‌ها در سطح کلان‌تری برای پژوهش تعریف شدند. در سال 79 طرح همانند سازی با سه زیر گروه به تصویب زنده یاد آشتیانی رسید که شامل تولید قطعات سلولهای بنیادی جنینی، بلوغ و تکمیل آزمایشگاه تخمک‌های نابالغ و انتقال هسته به تخمک‌ها بود. وی افزود: تحقیق در زمینه سلولهای بنیادی به همت محققان پژوهشکده بسیار زود نتیجه داد و در سال 82 اولین رده‌ی سلولهای بنیادی جنینی موشی و پس از آن انسانی تولید شد. اگر چه در ابتدا اعلام این خبر با تردید توسط اعضای هیات علمی دانشگاه‌های ایران همراه شد اما به هر حال مستندات علمی ارایه شده توسط پژوهشکده و تایید دانشمندان خارجی و ثبت آن در سایت جامع بین‌المللی سلول‌های بنیادی این واقعیت را به جامعه علمی ما اثبات کرد که می‌توانیم تکاپوهایی از این گونه داشته باشیم. وی تصریح کرد: در زمینه‌ی همانندسازی نیز کار از بی هسته سازی تخمک‌های موشی آغاز و تا بی هسته سازی تخمکهای گوسفندی و گاوی ادامه پیدا کرد ولی به سبب این که کار بر روی تخمک‌های گاو هزینه‌های بسیار بالایی در بر داشت از تخمک گوسفندی استفاده شد. رییس پژوهشکده رویان با تاکید بر این که در سطح فناوریهای پیشرفته حتی تکرار کارهای دیگران نیز بسیار پیچیده است گفت: با وجود این مساله و با تجربه و پیشینه‌ای که محققان پژوهشکده رویان در زمینه درمان ناباروری داشتند روزها و ساعتها برای رسیدن به نتیجه‌ی مطلوب وقت صرف کردند و شکست‌های متعدد را پشت سر گذاشتند تا به موفقیت برسند. البته این پشتکار برگرفته از موفقیتهای درون سازمانی رویان بوده است چرا که معتقدیم اگر در طول پروژه‌های تحقیقاتی شکستی متحمل می‌شویم به سبب نقص دانش ما و اگر به موفقیتی می‌رسیم به خواست الهی بوده است. دکتر گورابی در پایان با اشاره به تشکیل پایگاه تحقیقاتی رویان در اصفهان در سال 83 گفت: ما توانستیم از طریق این پایگاه به موفقیتهای بزرگی نائل شویم. همه دوستانی که در طرح شبیه سازی فعالیت کردند به این کار به عنوان هدف مقدس نگاه می‌کردند کما آنکه در مورد سلول‌های بنیادی نیز این گونه بوده است. به گزارش خبرنگار ایسنا، در پایان این مراسم از 30 پژوهشگر طرح همانند سازی گوسفند رویانا تجلیل و لوح یادبودی به آنان اعطا شد. همچنین با انتقال رویانا به سالن، حاضران در پایان با اولین گوسفند شبیه سازی شده در ایران عکس یادگاری گرفتند. گفتنی است، «رویانا» - دومین بره شبیه‌سازی شده در ایران - بامداد روز شنبه هشتم مهرماه از طریق عمل سزارین در پایگاه تحقیقاتی اصفهان پژوهشکده رویان به دنیا آمد. این بره که یک بره نر از نژاد افشاری است، در حال حاضر در شرایطی کاملا طبیعی به زندگی ادامه می‌دهد. تاکنون حدود هشت کشور به توانایی شبیه‌سازی گوسفند دست یافته‌اند که براساس تجارب این کشورها، درصد پایداری جنین‌ها بین سه تا پنج درصد است و در بیش از 92 تا 93 درصد موارد دچار سقط می‌شوند. در روش شبیه‌سازی، در تخمکی که هسته آن خارج شده است، هسته یک سلول بالغ غیرجنسی (پیکری) جایگزین شده و پس از فرآیندی خاص، جنین‌های حاصله از طریق جراحی به رحم گوسفند ماده منتقل می‌شود. پس از حاملگی و زایمان موجود حاصله کاملا همانند موجودی است که سلول پیکری از آن گرفته شده است. به گزارش ایسنا، پیش از رویانا، گوسفند شبیه‌سازی کشور دیگری که جنین آن از طریق انتقال هسته یک سلول بالغ از غضروف گوش گوسفند به درون تخمک بدون هسته گوسفند دیگری به دست آمده بود در یازدهم مرداد ماه سال جاری در پایگاه تحقیقاتی پژوهشکده «رویان» در اصفهان متولد شد که این گوسفند ماده علی‌رغم تلاش‌های دامپزشکی فراوانی که صورت گرفت به دلیل عوارض زایمانی نتوانست بیش از چند دقیقه ادامه حیات دهد با این حال آزمایش‌های مولکولی بر اساس مارکرهای str موید صحت انجام همانندسازی بود. ﻿ یک سال پس از فقدان ناباورانه دکتر کاظمی آشتیانی، بنیان‌گذار و رییس فقید پژوهشکده «رویان» جهاد دانشگاهی، یاران و همکاران او در پژوهشکده رویان همچنان دل‌تنگ از کوچ نابه‌هنگام او از خاطره روزهای خوش و امیدبخش حضورش می‌گویند و این که خلا  فقدان او و افکار بلندش هر روز بیش از پیش احساس می‌شود؛ اگر چه موفقیت‌های درخشان پژوهشگران پژوهشکده رویان در یک سال گذشته حاکی از تلاش و عزم بلند آنها در تداوم راه و برنامه‌های زنده‌یاد دکتر کاظمی بوده است. دکتر حسین ایمانی از پژوهشگران پژوهشکده رویان جهاد دانشگاهی که در آستانه 15 دی ماه نخستین سالگرد درگذشت دکتر سعید کاظمی آشتیانی - دانشمند جهادگر و پایه‌گذار و رییس پژوهشکده رویان جهاد دانشگاهی - با خبرنگار علمی خبرگزاری دانشجویان ایران (ایسنا) سخن می‌گفت، در خصوص ابعاد شخصیتی زنده‌یاد دکتر کاظمی آشتیانی اظهار کرد: زنده‌یاد دکتر کاظمی از جهت اعتقادات اسلامی انسانی متعهد بود و در عین جدیت در بعد کاری، در روابط انسانی از دقت نظرهای اجرایی مبرا بود و مشکل همکاران را هر به طریق اداری برطرف می‌کرد. وی افزود: زنده‌یاد دکتر کاظمی انسانی فوق العاده رئوف، دلسوز و پیگیر بود و در برخورد با دوستان و همکاران احترام لازم را نسبت به جایگاه هر فرد، رعایت می‌کرد. به دلیل ارتباط نزدیک دکتر کاظمی با دوستان و همکارانش، هنوز هم در تک تک موارد کاری، حضور وی احساس می‌شود و همه تلاش دارند با ادامه پروژه‌های وی این خلا  را پر کنند. عضو هیات علمی دانشگاه بقیه‌الله (عج) خاطر نشان کرد: زنده‌یاد دکتر کاظمی آشتیانی انسانی فکور، با پشتکار و آینده نگر بود که فقدان وی کاملا محسوس است و در مسیرهای مختلف این باور به ذهن همکاران خطور می‌کند که اگر بود بی شک فکرهای جدیدی ارائه می‌داد. دکتر ایمانی، زنده‌یاد دکتر کاظمی آشتیانی را بینان‌گذار سلول درمانی در ایران خواند و گفت: فن‌آوری‌های سلول‌های بنیادی و شبیه سازی حیوانات با آزمون و خطا در کشور ایجاد شده و با توجه به این که دکتر کاظمی این طرح را ارائه داده و در تمامی مراحل با مدیریت خود آن را ادامه داده و به نتیجه رسانده، دور از ذهن نیست که او را پایه گذار سلول درمانی در ایران بدانیم. وی در پایان اظهار امیدواری کرد که با یاری خداوند مسیر رو به رشد رویان تداوم یابد و با به نتیجه رساندن پروژه‌های گذشته و ارائه پروژه‌های جدید در جهت ارتقا  توانمندی‌های علمی ایران در حوزه سلول‌های بنیادی، شبیه‌سازی و زمینه‌های مرتبط گام برداشته شود. دکتر نصر اصفهانی، رییس پایگاه اصفهان پژوهشکده رویان نیز در این خصوص به ایسنا گفت: این مدت، سالی سخت برای پژوهشکده رویان بود و با این که نبود وی را با تمام وجود احساس می‌کردیم اما روح او همواره با ما بود و در مسیرهای غلط تذکر و در مسیرهای صحیح امید می‌داد. وی با بیان این که در تمام مقالات منتشره از سوی محققان رویان در سال گذشته نام مرحوم دکتر کاظمی در کنار اسامی دیگر ذکر می‌شد ابراز امیدواری کرد که مسئولان کشور همانند گذشته به رویان توجه داشته و محققان این پژوهشکده را در پیشبرد اهداف و برنامه‌های علمی‌شان حمایت کنند. دکتر حمید گورابی، رییس پژوهشکده رویان نیز با بیان این که تمام تلاش همکاران دکتر کاظمی آشتیانی در این مدت بر تداوم راه و برنامه‌های آن دانشمند فقید بوده، معتقد است با همه این تلاش‌ها خلا  فقدان زنده یاد دکتر کاظمی و افکار بلندش هر روز بیش از پیش احساس می‌شود. وی خاطرنشان کرد: خلا  نبود مرحوم دکتر کاظمی آشتیانی غیر قابل جبران است. در سالی که گذشت برنامه‌های وی، پشتوانه‌ای برای ما بود تا آنها را ادامه دهیم اما پس از این به تدریج کار برای ما سخت‌تر می شود چون دیگر آن فکر خلاق در بین ما وجود ندارد. دکتر گورابی افزود: دوستان وی در پژوهشکده رویان حداکثر تلاش خود را می‌کنند که راه او را ادامه دهند و هر روز با ارائه طرح‌ها و ایده جدید در جهت تحقق اهداف و برنامه‌هایی نظیر آنچه مرحوم دکتر کاظمی خواهانش بود، تلاش می‌کنند. رییس پژوهشکده رویان جهاد دانشگاهی در گفت‌و‌گو با ایسنا خاطر نشان کرد: ‌شکی نیست که نه من و نه فرد دیگری نمی‌تواند جای وی را پر کنند مگر آنکه فکرهای گوناگون موجود در سراسر کشور، ‌ گرد هم آیند و کار وی را دنبال کنند تا شاید در مجموع با فعالیت خالصانه بتوانیم آنچه مورد نظر وی بود را انجام دهیم. وی در پایان اظهار کرد: اخبار خوبی که طی ماه‌های اخیر از طریق رسانه‌ها در خصوص فعالیت‌ها و موفقیت‌های پژوهشکده رویان منتشر شد حاکی از آن است که دوستان وی مصمم هستند تا راهش را ارائه دهند. گفتنی است مراسم بزرگداشت نخستین سالگرد درگذشت زنده‌یاد دکتر سعید کاظمی آشتیانی، دانشمند جهادگر و پژوهشگر و مدیر پرتلاش تحقیقات سلول‌های بنیادی و طب ناباروری کشور، روز پنج‌شنبه 14 دی ماه جاری - از ساعت 14 تا 16 در مسجد نور واقع در خیابان دکتر فاطمی برگزار می‌شود. یافته‌های پژوهشگران فیزیک پزشکی دانشگاه تربیت مدرس حاکی از اثرات امواج تلفن همراه در کاهش فعالیت‌های بیوالکتریکی سلول‌های عصبی مغز است. مهری کاویانی، دانشجوی دکترای فیزیک پزشکی دانشگاه تربیت مدرس و عضو انجمن بین المللی بیوالکترومغناطیس که از سال 78 بر روی اثرات بیولوژیک میدان های مغناطیسی کم فرکانس در حال تحقیق است در گفت‌وگو با خبرنگار «پژوهشی» خبرگزاری دانشجویان ایران (ایسنا) با بیان این که فرکانس موبایل‌های موجود در ایران، در محدوده فرکانسی 900 مگاهرتز در سیستم‌های gsm است، گفت: همراه این فرکانس، فرکانس‌های کمتری از جمله فرکانس 217 هرتز ایجاد می‌شود. وی تصریح کرد: بروز اثرات و مشکلات نورلوژیکی در بعضی از کاربران تلفن همراه و عدم قطعیت در مورد اثرات غیر گرمایی این میدان‌ها، توجه مجامع علمی را به اثرات بیولوژیک تشعشعات کم شدت و پالسی این سیستم های مخابراتی معطوف کرده است، به طوری که در صورت وجود آسیب بر سلامتی افراد جامعه، توصیه های ایمنی موجود کافی نیستند. عضو انجمن بین المللی بیوالکترومغناطیس ادامه داد: از آنجایی که هنوز دلایل قطعی برای اثبات و یا رد اثرات مضر تلفن های همراه وجود ندارد، باید احتیاط های لازم در کاربرد این سیستم ها در نظر گرفته شود. به عنوان مثال در صورت استفاده از گوشی در ناحیه‌ای با سیگنال مناسب نظیر مسیر آنتن، مقدار توانی که گوشی برای ارسال و دریافت سیگنال استفاده می کند، نسبت به ناحیه‌ای با آنتن دهی ضعیف مثلا داخل آسانسور و یا تونل ها بسیار کمتر خواهد بود و متعاقبا مقدار تابش گیری نیز کمتر خواهد شد. وی تصریح کرد: در بسیاری از مطالعات، عوارضی در استفاده تنها از فرکانس 900 مگاهرتز مشاهده نشده است، اما در استفاده همزمان از 900 و 217 مگا هرتز، یک سری اثرات به وجود می آید و به نظر می رسد که این جز  کم فرکانس تاثیرگذار باشد. کاویانی درباره منشا  این فرکانس خاطرنشان کرد: انتقال در گوشی های دیجیتالی در نوع gsm در باند فرکانسی 900 مگا هرتز صورت می گیرد و بیشترین مقدار توان گوشی دو وات است، در این سیستم ها از طرح تقسیم زمانی (tdma) استفاده می شود، بدین ترتیب که شامل 125 کانال و عرض هر کانال khz200 می باشد. حداکثر هشت تماس بطور همزمان منتقل می شود و توان متوسط گوشی 8/1 مقدار حداکثر آن (دو وات) یعنی بین 25/0- 125/0 وات است. عرض هر پالس 577/0 میلی ثانیه (فاصله زمانی دو پالس 61/4 میلی ثانیه است) و تعداد آن 217 پالس در ثانیه است. همچنین استفاده از روش انتقال غیر پیوستهdtx و ساختارهای چند فریمی در سیگنال‌های دیجیتالی gsm منجر به ایجاد فرکانس های دیگری از جمله فرکانس34/8 و دو هرتز می شود. وی تصریح کرد: این میدان های مغناطیسی کم فرکانس عمدتا ناشی از جریان منبع تغذیه گوشی یا همان باتری هستند. بدین ترتیب گوشی به وسیله میدان های مغناطیسی کم فرکانس احاطه می شود، این فرکانس های پائین نه تنها امواج حامل را پالسی می کنند بلکه منجر به ایجاد میدان های مغناطیسی کم فرکانس از طریق پالس های جریان باتری می شوند. گوشی سیگنال ها را دریافت می کند و آن ها را به آنتن انتقال می دهد. هنگامی که گوشی های موبایل کار می کنند، در هنگام ارسال اطلاعات، گوشی جریانات بیشتری از باتری می کشد. بدین ترتیب میدان های elf به علت مد انتقال پالسی در گوشی ایجاد می شوند این دانشجوی دکتری فیزیک پزشکی دانشگاه تربیت مدرس خاطرنشان کرد: در مطالعه اثرات بیولوژیک ناشی از سیستم های موبایل می توان اثر فرکانس های بالا را به همراه فرکانس‌های مدولاسیون این سیستم ها مطالعه کرد. در این رابطه نتایج کاملا متضاد و متناقضی وجود دارد و هنوز دلایل قطعی برای این اثرات وجود ندارد و به نظر می رسد به مطالعات بیشتری نیاز است و یا تنها اثرات بیولوژیک این فرکانس‌های پائین را مورد توجه قرار داد. کاویانی با اشاره به نزدیکی گوشی‌های تلفن همراه به مغز حین مکالمه به ایسنا گفت: مغز انسان کاملا نزدیک به یک میدان مغناطیسی و تحت تابش آن قرار می‌گیرد. البته در گذشته از وجود میدان‌های مغناطیسی کم فرکانس گوشی های اطلاعات وجود داشت اما از ویژگی و شدت آن‌ها اطلاع دقیقی در دست محققان نبود؛ بنابراین ابتدا شدت میدان‌های مغناطیسی ناشی از تلفن‌های همراه را اندازه‌گیری کردیم و نکته قابل توجه تفاوت شدت میدان‌های مغناطیسی در انواع گوشی‌های تلفن همراه بود. وی با بیان این‌که سیستم‌های عصبی بیشترین حساسیت را نسبت به میدان‌های مغناطیسی دارند، تصریح کرد: از این رو اگر تاثیر میدان‌های مغناطیسی را بر روی سلول‌های عصبی بررسی کنیم، می‌توان مکانیسم اثرات ایجاد شده را تشخیص داد؛ بنابراین با استفاده از روش الکتروفیزیولوژی تاثیر میدان های مغناطیسی ناشی از گوشی‌های تلفن همراه بر روی سلول‌های‌های عصبی در یک مدل حیوانی در فرکانس 217 هرتز تلفن همراه بررسی شد این دانشجوی دکتری فیزیک پزشکی دانشگاه تربیت مدرس افزود: در نتیجه میدان‌های مغناطیسی تلفن همراه باعث کاهش فعالیت‌های بیوالکتریکی سلول‌های عصبی مغز ‌شد؛ البته از آنجایی که جاندار مجموعه ای از سلول‌ها است؛ بنابراین هرگونه تغییر در عملکرد سلول‌ها می تواند در رفتار کلی جاندار تاثیر داشته باشد. وی همچنین درباره کاربردهای درمانی میدان‌های مغناطیسی به ایسنا گفت: با شناخت مکانیزم های تاثیر این میدان ها می‌توان با استفاده از میدان های مغناطیسی به عنوان یک ابزار فیزیکی در کنترل عملکرد انتخابی سلول های عصبی در مورد استفاده قرار گیرند. ﻿ به دنبال تولد بزهای تراریخته حاوی ژن فاکتور 9 انعقادی در دی ماه سال گذشته، روز جمعه سوم اردیبهشت امسال دو بزغاله تراریخته حاوی ژن tpa انسانی در پایگاه تحقیقاتی اصفهان پژوهشگاه رویان متولد شدند. به گزارش سرویس پژوهشی خبرگزاری دانشجویان ایران (ایسنا)، یکی از این بزغاله‌ها به علت نارسایی گوارشی پس از هفت روز تلف شد، اما بزغاله دیگر در سلامت کامل به سر می‌برد و آزمایش‌های ژنتیکی که طی این مدت انجام شده است، صحت تراریختگی این بزغاله ها را تایید می‌کند. تولد دام های تراریخته تحول بسیار مهمی در دانش زیست فن‌آوری کشور و سرآغاز شکوفایی در تولید داروهای خاص محسوب می‌شود. با توجه به آمار بالای سکته های قلبی ناشی از ایجاد لخته‌های خون در کشور، تولید پروتئین tpa که توان بالایی در حذف سریع لخته های خون دارد از مدت ها پیش در دستور کار محققان پژوهشگاه رویان قرار گرفته است. برای نیل به این هدف بزرگ، محققان طی تحقیقات دامنه دار خود در عرصه شبیه سازی توانستند، ضمن تولید انواع دامهای شبیه سازی شده (رویانا، حنا، تامینا، بنیانا و... گونه بز را به عنوان بهترین گونه جهت تولید دام تراریخته انتخاب کنند که نهایتا به تولد اولین بزهای تراریخته حاوی ژن فاکتور 9 انعقادی با نام‌های «شنگول» و «منگول» در دی ماه سال گذشته منجر شد. در ادامه همین پروژه روز جمعه سوم اردیبهشت ماه امسال دو بزغاله تراریخته حاوی ژن tpa انسانی در پایگاه تحقیقاتی پژوهشگاه رویان در اصفهان متولد شدند و آزمایش‌های ژنتیکی موید تراریخته بودن این بزغاله‌ها بوده است. پروتئین نوترکیب tpa و چند گونه دیگر آن از پروتئین های مهمی هستند که در درمان سکته های قلبی و مغزی مورد استفاده قرار می‌گیرند. این داروها که در حال حاضر از طریق کشت سلولی تولید می‌شوند در سبد دارویی کشورهایی از جمله آمریکا با مبلغی در حدود 1500 دلار برای هر آمپول موجود هستند. محققان این پروژه با ابراز امیدواری نسبت به این که که تولد این حیوان راهگشای تولید انبوه این دارو جهت ورود آن به سبد دارویی کشورمان شود، تصریح کرده‌اند: برای رسیدن به این مقصود باید تعداد قابل توجهی از این گونه بزهای تراریخته تولید شوند که پس از بلوغ و ورود به دوره شیرواری بتوان از شیر این دامها جهت استحصال این پروتئین ارزشمند اقدام شود. شایان توجه است که تاکنون در دنیا یک دارو حاصل از شیر حیوانات تراریخته وارد بازار دارویی شده و داروی دوم نیز در فاز سوم کارآزمایی بالینی است، امید می‌رود که کشور ما نیز به زودی به این مجموعه بپیوندد. اولین راهبرد تولید داروهایی که از پروتئین نوترکیب انسانی ساخته می‌شوند، استفاده از باکتری‌های تراریخته بوده است که به علت ناهمخوانی بعضی از این پروتئین‌ها با سیستم انسانی هم اکنون از راهبرد دوم یعنی تولید این پروتئین‌ها از طریق کشت سلول‌های تراریخته استفاده می‌شود. اما تولید میزان زیادی از این پروتئین‌ها مستلزم انکوباتورهای بزرگ کشت سلولی، تجهیزات و صرف هزینه‌های بالادست، لذا تولید حیوانات تراریخته از طریق شبیه سازی افق جدیدی در تولید داروهای نوترکیب از شیر پستانداران فراروی محققان گشوده است که این روش امروزه به عنوان یکی از بهترین گزینه ها جهت تولید انبوه بسیاری از مواد بیولوژیک انسانی با کمترین هزینه ممکن برگزیده شده است. در این روش ابتدا پروتئین مورد نظر جهت استفاده دارویی یا تحقیقاتی انتخاب و ژن آن پروتئین از سلول‌هایی که مولد این پروتئین در بدن هستند، جدا و تکثیر می‌شود. سپس ژن مورد نظر را با روش‌های مهندسی ژنتیک داخل یک حامل ژنتیکی که دارای پروموتور (یا عامل بیانی) ژن یکی از پروتئین های تراوش شونده در شیر باشد منتقل می‌کنند. سپس حامل جدید را تکثیر و به سلول‌های بدنی تهیه شده از حیوان مورد نظر که توان شیر دهی بالا دارد، منتقل می‌کنند. پس از انتخاب بهترین رده سلولی که حاوی ژن انسانی مورد نظر شده است، از طریق فن‌آوری شبیه سازی، آن سلول را جهت تولید حیوان تراریخته به کار می‌گیرند. مدیر بانک خون بند ناف پژوهشگاه رویان جهاد دانشگاهی &amp; nbsp; با اشاره به فعالیت سه بانک خون بند ناف عمومی در کشور بر &amp; nbsp; لزوم ایجاد بانک مشترک برای ذخیره و ثبت اطلاعات ژنتیکی نمونه‌های خون بند ناف در کشور تاکید کرد و افزود: ‌ &amp; nbsp; اطلاعات ژنتیکی سلولی نمونه‌های ذخیره شده در &amp; nbsp; بانک عمومی خون بند ناف رویان تهیه شده و با تمهیدات اندیشیده شده طی ماه‌های آینده این امکان وجود دارد که اطلاعات بانک عمومی خون بند ناف برای استفاده بیماران فراهم شود. به گزارش خبرنگار «فناوری» خبرگزاری دانشجویان ایران (ایسنا)، دکتر مرتضی ضرابی در حاشیه یازدهمین کنگره بین‌المللی باروری و ناباروری رویان در جمع خبرنگاران با اشاره به راه اندازی ساختمان جدید بانک خون بند ناف، ‌ اظهار کرد: در این راستا با توجه به امکانات جدیدی که فراهم شده توانستیم یک سری خدمات جدیدی را نیز اضافه کنیم. ذخیره 15 هزار نمونه خون بند ناف در بانک خون بند ناف رویان وی با بیان این‌ که تاکنون تعداد 15 هزار نمونه فریز شده از سراسر کشور ذخیره شده است، ‌خاطرنشان کرد: در این زمینه مشکلاتی وجود داشت و این‌که اطلاعات hla سلول‌ها را به ‌صورت منظم و بانک شده در اختیار نداشتیم که خوشبختانه با تلاشی که انجام شد، علاوه بر این‌که آزمایشگاه hla که بانک اطلاعات ژنتیکی سلولی است راه اندازی شد، بانک hla نیز به بهره برداری رسید. ثبت اطلاعات ژنتیکی سلولی 10 هزار نمونه خون بند ناف ذخیره شده در بانک خون بند ناف رویان &amp; nbsp; ضرابی تصریح کرد: بنابراین تقریبا نزدیک به 10 هزار مورد اطلاعات ژنتیکی سلولی (hla) در بانک ذخیره‌سازی شده و این امکان فراهم است که اگر بیماری نیاز به سلول داشت و با اطلاعات hla به مرکز مراجعه کرد بتوانیم سلول مناسب را پیدا کرده و در صورتی که مرکز پیوند مورد نظر بخواهد از سلول استفاده کند این سلول را در اختیار آن‌ها قرار دهیم. مدیر بانک خون بندناف پژوهشگاه رویان جهاد دانشگاهی در ادامه اظهار داشت: در این راستا خوشبختانه اطلاعات مربوط به بانک عمومی خون بند ناف در مجموعه در اختیار می‌باشد، به نحوی که با تمهیدات اندیشیده شده طی ماه‌های آینده این امکان وجود دارد که اطلاعات بانک عمومی خون بند ناف برای استفاده بیماران فراهم شود. وی افزود: بر همین اساس در حال جمع آوری اطلاعاتhla سلول‌هایی که در بانک عمومی ذخیره سازی شده، هستیم تا همزمان هم بانک خصوصی و هم بانک عمومی با یکدیگر تعامل داشته و سلول‌ها را در اختیار بیماران نیازمند قرار دهند. راه‌اندازی دو مرکز جدید جمع آوری نمونه بانک خون بند ناف رویان تا پایان سال ضرابی در بخش دیگری از سخنانش با اشاره به این‌که در سال جاری تعداد مراکز جمع آوری خون بند ناف در کشور افزایش پیدا می‌کند، ‌ خاطرنشان کرد: در حال حاضر تقریبا 18 دفتر استانی فعال هستند که امیدواریم در سال جاری دو مرکز «لرستان» و «کهگیلویه و بویر احمد» نیز اضافه شده و تعداد این مراکز به 20 دفتر برسد. مدیر بانک خون بند ناف پژوهشگاه رویان درباره این‌که چه تعداد نمونه تا پایان سال فریز می‌شود، خاطرنشان کرد: پیش بینی این است که بتوانیم هفت هزار نمونه را ذخیره سازی کنیم و طبق پیش‌بینی‌های انجام شده به نظر می‌رسد که تا پایان سال به 20 هزار نمونه برسد که به هر حال در نوع خود یک ذخیره سلولی خوبی است که در منطقه نیز رکوردی از نظر تعداد سلولی که ذخیره سازی شده است، می‌باشد. وی درخصوص فعالیت‌های ذخیره بانک خون بند ناف توسط سازمان انتقال خون با بیان این‌که یکی از وظایف سازمان انتقال خون راه اندازی بانک عمومی خون بندناف است، نیز اظهار کرد: تفاوت بانک عمومی و خصوصی این است که در بانک عمومی بایستی خانواده‌ها نمونه خون بند ناف را به بانک اهدا کنند و هیچ مالکیتی بر روی نمونه‌ای که فریز می‌شود، ‌ ندارند. بنابراین بانک عمومی می‌تواند این نمونه‌ها را به‌ صورت رایگان در اختیار بیمارانی که نیاز دارند، قرار دهد؛ اما در بانک خصوصی خانواده‌ها با قراردادی که می‌بندند هزینه‌ای را پرداخت کرده و نمونه را برای خود ذخیره می‌کنند. به گزارش ایسنا، وی اظهار داشت: کاری که اکنون سازمان انتقال خون انجام می‌دهد جمع آوری خون بند ناف به شکل عمومی است، اما واقعا اگر بخواهیم بیماری که مراجعه می کند، ‌ سلول مناسب را پیدا کرده و در اختیار وی قرار دهیم؛ حداقل بانک عمومی بایستی بیش از 20 هزار نمونه در اختیار داشته باشد تا بتواند سلولی که مناسب است، بیابد و به بیمار ارائه کند. مدیر بانک خون بند ناف پژوهشگاه رویان ادامه داد: به همین جهت است که حتی اگر پژوهشگاه رویان بانک خود را تقویت کند، ‌ سازمان انتقال خون نیز باید این کار را انجام دهد، لذا در این زمینه تا رقمی که بتواند 20 هزار نمونه را ذخیره سازی کند و سلول مناسب را در اختیار بیماران قرار دهد فاصله زیادی داریم. ضرابی تاکید کرد: بنابراین به دلیل پراکندگی ژنتیکی که درکشور وجود دارد، در بسیاری از موارد برای مثال فردی از جنوب کشور به سلولی نیاز دارد و به دلیل اینکه از نظر ژنتیکی ممکن است قومیتی که در جنوب کشور هستند، هیچ تطابقی با شمال و یا غرب کشور نداشته باشد، بنابراین بایستی تعداد نمونه‌هایی که جمع آوری می‌شوند بتوانند قومیت‌های مختلف را پوشش دهند. وی تصریح کرد: فعالیت سازمان انتقال خون، ‌ پژوهشگاه رویان و یا بیمارستان شریعتی در این زمینه هیچ تداخلی با یکدیگر ندارد و این مراکز باید در کنار یکدیگر فعالیت کرده و باهم تعامل داشته باشند. به گزارش ایسنا، مدیر بانک خون بند ناف پژوهشگاه رویان جهاد دانشگاهی خاطرنشان کرد: اطلاعات ژنتیکی باید در بانک مشترکی ذخیره و ثبت شود که اگر بیماری به این بانک و مرکز مراجعه کرد آن بانک بتواند بیمار را به مرکزی که سلول مورد نیاز وی را در اختیارش قرار دهد، ارجاع دهد، &amp; nbsp; بنابراین ضرورت این کار برای تمام این مراکز وجود دارد. وی در پایان تصریح کرد: کشور از نظر بانک عمومی بسیار فقیر است یعنی تعداد نمونه‌هایی که در بانک عمومی ذخیره شده به دو هزار نمونه نمی‌رسد، پس مشاهده می‌کنید چقدر فاصله است تا جایی که به 20 هزار نمونه برسد. 
﻿ اشاره: ‌ آن‌چه در پی می‌آید &amp; nbsp; دومین بخش از گزارش کارگاه بررسی "طرح ملی جامع میراث فرهنگی، طبیعی و معنوی، گردشگری و صنایع دستی" &amp; nbsp; است که در دفتر مطالعات خبرگزاری دانشجویان ایران (ایسنا) برگزار شد. به گزارش خبرنگار سرویس مسائل راهبردی ایسنا، &amp; nbsp; در این نشست &amp; nbsp; دکتر هادی سلیمان‌پور &amp; nbsp; مدیر علمی &amp; nbsp; طرح &amp; nbsp; مذکور، دکتر محمد تقی رهنمایی عضو هیات علمی دانشگاه تهران، دکتر محمدرضا فرزین عضو هیات علمی دانشگاه علامه‌طباطبایی، دکتر &amp; nbsp; حمید ضرغام عضو هیات علمی دانشگاه علامه طباطبایی و &amp; nbsp; اردشیرعروجی مشاور سازمان میراث فرهنگی و گردشگری &amp; nbsp; حضور داشتند. شرط اول برنامه‌ی جامع گردشگری تعامل با اسناد فرادست خود است هنوز تعریف قابل قبولی از گردشگری &amp; nbsp; وجود ندارد دکتر محمدرضا فرزین: به نظر می‌رسد که در حوزه‌ی گردشگری باید به چند پرسش اساسی پاسخ داد. &amp; nbsp; یک برنامه خوب باید &amp; nbsp; چه &amp; nbsp; مشخصات و ویژگی‌هایی داشته باشد &amp; nbsp;؟ از کدامیک از این خصوصیات بهره‌مند هستیم؟ &amp; nbsp; باید به سراغ کدامیک از این خصوصیات برویم؟ &amp; nbsp; رویکرد (approach) یک برنامه خوب چیست؟ چه مقیاسی (scale) باید داشته باشد و همچنین تعامل آن با سایر حوزه‌ها باید چگونه باشد؟ دو برنامه جامع توسعه در حوزه‌ی گردشگری وجود دارد. برنامه‌های توسعه که از سوی دولت ارائه می‌شود بیشتر مختص کشورهای جهان سوم یا در حال توسعه است. در این برنامه مشخص می‌شود چه بخشی از منابع دولت به گردشگری اختصاص پیدا می‌کند و دولت چگونه قصد دارد علاوه بر سرمایه‌گذاری در این حوزه، سایر بخش‌ها را نیز با آن هماهنگ کند. ادبیات یک برنامه‌ توسعه نیز مشخص است. چنان‌که می‌دانیم پیش از انقلاب &amp; nbsp; پنج و بعد از انقلاب &amp; nbsp; چهار برنامه توسعه تدوین شده است. اما از برنامه‌ی چهارم قبل از انقلاب به گردشگری در برنامه‌ی توسعه پرداخته شده است. برنامه‌ی جامع، سند پایین دست برنامه‌ی توسعه است. برنامه‌ی جامع باید مشخص کند چگونه منابع برنامه‌ی توسعه تجهیز می‌شوند، به همین دلیل ماهیتی تفصیلی‌تر دارد. به صورت تفصیلی‌تر حتی وارد &amp; nbsp; مبحث قطب های گردشگری نیز می‌شود. &amp; nbsp; بر این اساس شرط اول برنامه‌ی جامع گردشگری این است که با اسناد فرادست خود تعامل داشته باشد. به تعبیر دیگر؛ اهداف برنامه‌ی جامع باید با اهداف برنامه توسعه و چشم‌انداز کشور، تعامل سازگاری داشته باشد. در صورت عدم &amp; nbsp; این سازگاری، آن برنامه &amp; nbsp; قابل اجرا نخواهد بود. &amp; nbsp; همچنین در برنامه‌ی جامع باید افق‌ها، حوزه‌ها و مفاهیم مشخص و تعریف شده باشد. متاسفانه هنوز تعریفی قابل قبول از گردشگری وجود ندارد. تنها تجربه‌ای که از طرح جامع گردشگری داریم، tourist conslent &amp; nbsp; است که قرارداد آن در دهه‌ی1970 (سال 1352) بسته شد. اما در دهه 70 درباره برنامه‌ریزی گردشگری متفاوت با سال 2006، فکر می‌شد. در دهه‌ی 70 میلادی تصور می‌شد نقش دولت در زمینه‌ی گردشگری باید بیشتر باشد؛ زیرساخت‌ها را دولت به وجود می‌آورد و حتی در بازاریابی هم دولت دخالت می‌کند. اما در دهه‌ی 80 میلادی &amp; nbsp; تمام این‌ دیدگاه‌ها &amp; nbsp; زیر سوال رفت و گفتند دولت با دخالت بخش عمومی و خصوصی، حالت خود تنظیمی «self regulation» در نظام گردشگری ایجاد کند. در دهه‌ی 90 میلادی حرکت به سوی پایداری بود؛ نظام برنامه‌ریزی این‌گونه مطرح می کرد که تمام آثار اقتصادی &amp; nbsp; گردشگری &amp; nbsp; مثبت است. اما &amp; nbsp; این رویکرد در واقع یک روی سکه محسوب می‌شود؛ روی دیگر آن شامل آثار منفی است. &amp; nbsp; لذا در دهه 90 این ایده شکل می گیرد که برنامه‌ریزی گردشگری به تنهایی حسن نیست، چگونگی آن حسن است. به عبارت دیگر ممکن است برنامه‌ریزی داشته باشیم اما منابع کشور را هدر دهیم و از منافع اقتصادی نیز بهره‌مند نشویم. اهمیت پایداری اجتماعی و فرهنگی در برنامه‌ریزی &amp; nbsp; این که گردشگری در کشور باعث افزایش درآمد ارزی یا اشتغال می‌شود، روی دیگر سکه است. به همین دلیل بحث‌های پایداری، پایداری اجتماعی و فرهنگی مطرح می‌شود. باید دقت کنیم در چه فضایی برنامه‌ریزی می‌کنیم و اسناد بالادست از ما چه می‌خواهند؛ چراکه این اسناد هستند که آرمان‌ها را در برنامه‌ریزی گردشگری تعیین می‌کنند؛ البته اگر این آرمان‌ها خوب تعریف نشده باشند، هدف‌گذاری مطلوبی نخواهیم داشت. بهترین برنامه‌های گردشگری در دنیا در حد site planinig هستند و هر اندازه که سطح برنامه‌بزرگ تر می‌شود، دستاورد‌های آن کم‌تر خواهد شد توصیه می‌کنم در نظام برنامه‌ریزی کشور بیشتر در حد سایت برنامه‌ریزی کنیم در ادبیات سنتی برنامه‌ریزی آرمان‌ها به 4 دسته تقسیم می‌شوند: 1- افزایش درآمد اقتصادی. 2- تامین رضایت گردشگری. 3- افزایش مشارکت با جامعه. 4- انجام شدن حمایت‌های محیطی. لذا با توجه به این اهداف، اگر قرار است برنامه‌ای داشته باشیم باید به اسناد بالادست، به دقت &amp; nbsp; توجه کنیم. نکته‌ای قابل توجه این است که تجربه جهانی کدام مقیاس (scale) را می‌پذیرد. تجربه‌ی جهانی نشان می دهد بهترین برنامه‌های گردشگری در دنیا در حد &amp; nbsp; «site &amp; nbsp; planning &amp; nbsp;» یا برنامه‌ریزی سایت هستند. به عبارت دیگر، زمانی‌که "destination" که از سایت مقداری بزرگتر است را برنامه‌ریزی می‌کنید، آثار مثبت برنامه کمتر شده &amp; nbsp; و زمانیکه منطقه ای "regional " و یا &amp; nbsp; ملی" national" می‌شود، آثار و دستاوردهایش کم‌تر می‌شود. لذا توصیه می‌کنم در نظام برنامه‌ریزی کشور بیشتر در حد &amp; nbsp; «site planning» &amp; nbsp; برنامه‌ریزی کنیم و مقیاس (scale) را &amp; nbsp; در سطوح بالا &amp; nbsp; گسترش ندهیم. &amp; nbsp; چرا که هر اندازه مقیاس (scale) گسترش یابد، احتمال کاهش موفقیت برنامه و آثار مثبت آن نیز کمتر می‌شود. اهمیت تعامل با سایر حوزه‌ها &amp; nbsp; برنامه‌ریزی گردشگری با برنامه‌ریزی شهری ادغام شده است نکته‌ی دیگر که باید به آن اشاره کرد، تعامل یک نظام برنامه‌ریزی با سایر حوزه‌هاست. به عنوان مثال، زمانی‌که بحث گردشگری مطرح می‌شود، بدین معنی است که هرگاه یک &amp; nbsp; گردشگر وارد منطقه‌ای شود با افراد مقیم آن منطقه تقریبا برسر تمام منابع از جمله آب، تاکسی، مواد غذایی و... در رقابت خواهد بود. لذا برنامه‌ریزی گردشگری در &amp; nbsp; این سطح &amp; nbsp; با برنامه‌ریزی شهری ادغام شده است. زمانی‌که برنامه‌ریزی شهری انجام می‌دهیم باید امکاناتی را نیز برای توریسم تدارک ببینیم و این‌گونه نباشد که تنها برای افراد مقیم &amp; nbsp; (resident) &amp; nbsp; برنامه‌ریزی کنیم. به عنوان مثال شهر مشهد با جمعیت 3 میلیون نفر، سالانه 15 میلیون نفر گردشگر دارد لذا باید امکانات برای 18 میلیون نفر تدارک دیده شود. این نکات باید در برنامه‌ریزی شهری لحاظ شوند. اگر بخواهیم برنامه‌ی موفقی داشته باشیم که نتایج آن در کل کشور مثبت باشد، باید این برنامه به صورت یکپارچه در تمام حوزه‌های بخش گردشگری وجود داشته باشد. نگاه به مقوله‌ی گردشگری در &amp; nbsp; شرایط کنونی تغییر پیدا کرده است دکتر حمید ضرغام: از تئوری‌های معروفی که در گردشگری نیز مصداق یافته است؛ تئوری &amp; nbsp; چرخه حیات محصول، صنعت، درآمد و غیره است. &amp; nbsp; اگر تئوری چرخه‌ی حیات در گردشگری را مورد بررسی قرار دهیم، مشاهده می‌کنیم در شرایط‌ کنونی نگاه به مقوله‌ی گردشگری تغییر یافته است به &amp; nbsp; گونه‌ای &amp; nbsp; که تا پیش از انقلاب در سال 1357 شکل اصلی گردشگری، گردشگری «انبوه» بوده است؛ که در آن سال‌ها به اوج خود نیز رسیده بود. &amp; nbsp; از آن سال تاکنون، دوران افول گردشگری انبوه بوده است. اگرچه &amp; nbsp; گردشگری، درآمدهای خاص خود را دارد که &amp; nbsp; هر سال افزایش می‌یابد؛ اما سرعت افزایش آن مرتب کاهش &amp; nbsp; یافته است. بنابراین شکل‌های نوینی از جهانگردی به ظهور رسید تا منافع مورد انتظار از گردشگری تامین شود. متناسب با این تغییر دید، اشکال تنظیم برنامه نیز تغییر کرد. بهترین مرحله‌ی نظام‌های برنامه‌ریزی، نظام برنامه‌ریزی &amp; nbsp; راهبردی است بخشی‌نگری؛ ضعف تنظیم برنامه‌های عمومی در ایران اگر نگاهی تاریخی به اشکال &amp; nbsp; نظام‌های برنامه‌ریزی توسعه جهانگردی، در اوایل پیدایش جهانگردی انبوه داشته باشیم، برنامه‌ریزی گردشگری عبارت از این بود که نقطه‌ی مناسبی برای تفریح پیدا کنیم که به پیدا کردن &amp; nbsp; مکانی مناسب محدود می‌شد. تا آن‌جا که &amp; nbsp; موارد دیگری نیز به سود سرمایه‌ اضافه شد، از جمله توجه به منابع مردم منطقه و توجه به محیط زیست، که در سود سرمایه‌گذاری که در توسعه جهانگردی نقش داشتند، &amp; nbsp; اهمیت یافتند. در توسعه‌ی جهانگردی هر &amp; nbsp; یک از این مبانی که &amp; nbsp; به &amp; nbsp; برنامه‌ جهانگردی اضافه شد، شکل جدیدی از برنامه را به وجود آورد. زمانی که به طرح‌های جامع رسیدیم، نگرش‌های سیستمی نیز به آن طرح‌ها اضافه شد. طرح‌های جامع به طرح‌های فراگیر تبدیل شدند. اما بهترین مرحله‌ی نظام‌های برنامه‌ریزی، نظام برنامه‌ریزی استراتژیک و راهبردی است. در ایران بهترین راه برای متوسل شدن به &amp; nbsp; این نظام برنامه‌ریزی، برنامه‌های ساختاری - راهبردی و عملیاتی است که در حال حاضر نیز در دستور کار تمام کسانی &amp; nbsp; که برنامه‌ریزی می‌کنند، قرار دارد. ضعف تنظیم برنامه‌های عمومی‌تر در ایران، بخشی نگری به برنامه‌هاست که موجب می‌شود برنامه‌ی &amp; nbsp; همچون برنامه‌ی &amp; nbsp; جهانگردی که چند بخشی است به درستی حرکت نکند. مگر آن که بسیاری از ملاحظات از پیش برای آن تنظیم شده باشد. باید متذکر شوم در سند چشم‌انداز، اهدافی برای توسعه جهانگردی پیش‌بینی شده است. این اهداف بسیار کلی هستند و لازم است که با یک مطالعه کارشناسی، به منظورهای عملیاتی تبدیل شوند تا بتوانند در برنامه‌، جای مناسبی بیابند. طی 35 سال تدوین 5 طرح گردشگری در دستور کار قرار گرفت قبل از پرداختن &amp; nbsp; به پنجمین &amp; nbsp; برنامه باید 4 &amp; nbsp; طرح قبلی را مورد بررسی قرار دهیم اردشیر عروجی: گردشگری ایران در سال 1314 تاسیس شد، &amp; nbsp; طی این مدت گردشگری 25 &amp; nbsp; مدیر به خود دیده است؛ &amp; nbsp; اما چرا علی‌رغم تلاش این مدیران &amp; nbsp; که &amp; nbsp; در طی 70 سال انجام شده است، هنوز گردشگری رونق پیدا نکرده است؟ &amp; nbsp; این یک سوال اساسی &amp; nbsp; است که در صورت &amp; nbsp; یافتن جواب آن کمک بزرگی به بحث توسعه‌ی گردشگری خواهد شد. هم اکنون برنامه‌ای که دکتر سلیمان‌پور آغاز کرده اند پنجمین برنامه‌ی ملی است. &amp; nbsp; به عبارت دیگر؛ سال 1351 اولین برنامه طرح جامع توسعه‌ی جهانگردی، توسط tourist conslent در ایران تهیه شد، این برنامه سال 1352 مورد تایید سازمان برنامه و بودجه وقت قرار گرفت و سازمان جلب سیاح‌ها موظف به اجرای آن شد. &amp; nbsp; به عبارت دیگر &amp; nbsp; از آن سال تاکنون طی 35 سال &amp; nbsp; که تدوین پنجمین طرح در دستور کار قرار دارد، هر 7 سال برنامه‌ای ملی تحت عنوان طرح‌های جامع تدوین شده است. به معنای دیگر 3 سال طول کشید تا طرح تهیه و 4 سال نیز به طول انجامید تا به اجرا درآید. پس این روند نشان می‌دهد طرح‌ها از کارایی لازم برخوردار نبودند. طرح جامع توسعه جهانگردی &amp; nbsp; دومین طرحی بود که طی سال‌های 73 تا 76 توسط جهاد دانشگاهی کار شد، اما متاسفانه اواسط کار، طرح رها شده و سرانجام دکتر ضرغام یک الگوی برنامه‌ریزی راهبردی توسعه و مدیریت جهانگردی را در قالب کتابی به چاپ رساندند. برنامه‌ی ملی توسعه گردشگری حرکت سومی بود که در سال‌های 79 تا 81 با مشارکت سازمان جهانی جهانگردی &amp; nbsp; و حمایت مالی برنامه‌ی توسعه سازمان ملل متحد درundp انجام شد. البته این طرح نیز به دلیل اشکالات متعدد با مشکل روبه‌رو شد. سند چشم‌انداز بیست ساله بخش میراث فرهنگی و گردشگری چهارمین برنامه‌ای بود که تهیه شد؛ در تدوین این، بخش میراث فرهنگی و گردشگری که چکیده‌ای از 3 طرح قبلی بود، مورد توجه قرار گرفته است. tourist conslent &amp; nbsp; و &amp; nbsp; نیز کتابی مربوط به الگوی برنامه‌ریزی – راهبردی و همچنین برنامه‌ی ملی توسعه‌ی گردشگری نیز مورد مطالعه قرار گرفته که از مجموع این سه طرح، سند چشم‌انداز بیست ساله بخش میراث فرهنگی و گردشگری تنظیم شده است. زمانی که سند چشم‌انداز تهیه شد، سند ملی بخشی و فرابخشی گردشگری و نیز سند ملی توسعه استان به طور جداگانه &amp; nbsp; برای هر استان &amp; nbsp; تهیه شده است. سند چشم‌انداز بیست ساله بخش میراث فرهنگی و گردشگری در مرحله چهارم بود، که در برنامه‌ ملی تحت همین عنوان نام گذاری شد که &amp; nbsp; سال‌های 1384 تا 1404 را مورد توجه قرار داده است. این &amp; nbsp; سند همزمان با چشم‌انداز بیست ساله کشور دیده شد و در آن سندهای ملی بخشی، سند ملی توسعه استان و سند تلفیقی اسناد توسعه بخشی و فرابخشی برنامه چهارم و همچنین راهبردهای بلندمدت آمایش‌های سرزمین &amp; nbsp; تنظیم شده است. &amp; nbsp; چهارمین برنامه در حقیقت با نظام برنامه‌ریزی کشور عجین شده است. حال اگر مانند 3 طرح قبلی دچار اشکالاتی است، باید به &amp; nbsp; طور مستقل مورد &amp; nbsp; بررسی قرار گیرد. پنجمین برنامه‌ای که دکتر سلیمان‌پور &amp; nbsp; مسئول تهیه &amp; nbsp; انجام آن است، تحت عنوان «برنامه‌ی طرح ملی، میراث فرهنگی، طبیعی و معنوی، گردشگری و صنایع دستی» است، اما قبل &amp; nbsp; از پرداختن به این برنامه، &amp; nbsp; ابتدا باید 4 مرحله گذشته را مورد کنکاش و بررسی قرار دهیم تا با شناسایی نقاط ضعف بتوانیم سوالات طرح شده را پاسخ دهیم. &amp; nbsp; پس از آن مورد بررسی قرار گیرد که آیا نیاز است برای آن برنامه‌ی ملی تدوین شود ‌یا باید به شکل دیگری با &amp; nbsp; موضوع برخورد شود. زمانی‌که این بحث را مورد توجه قرار می‌دهیم، متوجه می‌شویم نداشتن برنامه همانند حرکت کشتی است که بدون قطب نما و نقشه بخواهد در اقیانوس مواجی حرکت کند. اما این‌که آیا به اهداف خود می‌رسد یا خیر جای سوال است. درحالی &amp; nbsp; که دوران طرح‌های جامع به پایان رسیده است، هنوز طرح‌های جامع مبنای کار قرار می‌گیرند صرف کردن 2 – 3 سال زمان برای طرح‌های جامعی که امکان اجرا یا عدم اجرای آن پس از یک سال و نیم مشخص نیست، کار بیهوده‌ای است اگر بخواهیم در جامعه‌ی امروزی که رقابت‌ها تنگاتنگ است حرکت کنیم، نیاز به تدوین برنامه داریم. در برهه کنونی علی‌رغم آن‌که دوران طرح‌های جامع به پایان رسیده است، &amp; nbsp; هنوز طر‌ح‌های جامع مبنای کار قرار می‌گیرند؛ لذا صرف کردن 2 – 3 سال زمان برای طرح‌های جامعی که امکان اجرا یا عدم اجرای آن پس از یک سال و نیم مشخص نیست، کار بیهوده‌ای است. چراکه سوابق این 5 طرح نشان می‌دهد با این‌که 2 سال فرصت داشتیم این طرح‌ها را اجرا کنیم اواسط &amp; nbsp; طرح &amp; nbsp; تازه به فکر افتادیم آن طرح را نیز به تصویب برسانیم؛ بنابراین طرح‌های جامع زیر سوال هستند. همان طور که دکتر ضرغام اشاره کردند، در حال حاضر بیشتر طرح‌های راهبردی، استراتژیک و ساختاری مورد &amp; nbsp; توجه است که در حقیقت کلیاتی از حرکت را مشخص می‌کنند و اجازه می‌دهند که در جزئیات، انعطاف‌پذیری داشته باشیم. علت این که در گذشته طرح‌های &amp; nbsp; جامع &amp; nbsp; مورد استقبال قرار می‌گرفتند، &amp; nbsp; این &amp; nbsp; بود که اقتصاد، دولتی بود، البته اقتصاد دولتی، &amp; nbsp; برای کشورهایی با بودجه‌ی نسبتا ثابت نه کشورهایی که با بودجه متغییر. زمانی‌که مشخص باشد که بودجه‌ی سالانه کشور ثابت &amp; nbsp; و &amp; nbsp; &amp; nbsp; نرخ رشد آن نیز معین &amp; nbsp; است، در این صورت می‌توان روی منابع آن حساب کرد &amp; nbsp; و اجزا را طراحی نمود &amp; nbsp; و برای آن اعتبار تامین کرد و امیدوار بود که طی مدت 7-5 سال آینده، این کار به اجرا برسد. اما زمانی‌که سیاست‌های اقتصاد دولتی مبنا نیست و در حال حرکت به سمت اقتصاد آزاد هستیم و از طرفی درآمدهای &amp; nbsp; را &amp; nbsp; نیز متغیر مطرح می‌کنیم، عملا طرح جامع کارکرد خود را از دست می‌دهد. به توسعه گردشگری بدبین نیستم &amp; nbsp; برخلاف نقطه نظرات دکتر رهنما من به &amp; nbsp; توسعه گردشگری بدبین نیستم، بلکه خوشبینم. به عنوان مثال؛ وقتی در سال 1314 برای این که شهروندان آب د‌هانشان را در قهوه‌خانه روی زمین نریزند، بخشنامه صادر می‌شود و &amp; nbsp; ‌اکنون به جایی رسیده‌ایم که هم‌سطح کشورهای اروپایی فکر می‌کنیم، به &amp; nbsp; این نتیجه می‌رسیم که &amp; nbsp; تاکنون &amp; nbsp; گام‌های بزرگی برداشته‌ایم و گام‌های بزرگتری نیز بر خواهیم داشت. &amp; nbsp; همچنین به مباحث گردشگری در دولت و حتی در مجلس نیز خوشبین هستم؛ چرا که &amp; nbsp; از &amp; nbsp; برنامه‌ی 5 ساله سوم توسعه برنامه‌ی گردشگری مورد توجه دولت و نمایندگان قرار گرفت. برخلاف برنامه‌ی 5 ساله‌ی دوم، در برنامه‌ی سوم توسعه دو سرفصل از قانون برنامه، به بحث میراث فرهنگی و گردشگری اختصاص پیدا کرد که امتیاز بزرگی بود؛ حال این که از آن استفاده مطلوبی نشد، بحث دیگری است. تلاش دولت و نمایندگان مجلس بر این است که از پتانسیل گردشگری استفاده مطلوب شود، به نحوی که در ماده 114برنامه 5 ساله توسعه نیز بر امر توسعه‌ی گردشگری دوباره تاکید شده است. اگر مشاهده شود توسعه‌ی گردشگری موجب قرار گرفتن فرهنگ اصیل کشور در مرز خطر می‌شود به طور حتم جلوی آن خواهیم ایستاد می‌توانیم پرچم دار گردشگری، سالم، پاک و خانوادگی باشیم بر اساس آمار سازمان تجارت جهانی، 40 درصد از گردشگران جهان &amp; nbsp; به دنبال مباحث فرهنگی هستند می‌توانیم 40 درصد سهم گردشگری جهان را به خود اختصاص دهیم &amp; nbsp; جالب است بدانید در برنامه‌ی 5 ساله‌ی سوم توسعه عنوان شده برای این که بتوانیم به بحث گردشگری رونق بیشتری دهیم باید میراث فرهنگی و گردشگری با یکدیگر ادغام شوند. این در حالی است که این تصمیم در طول برنامه‌ی 5 ساله‌ی سوم، ‌ 2 سال از وقت نمایندگان را به &amp; nbsp; خود اختصاص داد تا سازمان میراث فرهنگی و گردشگری را ایجاد کنند. همچنین یک سال و &amp; nbsp; نیم بحث‌های کمیسیون فرهنگی پیرامون این مساله خلاصه شد. &amp; nbsp; با این توضیح می‌توان گفت؛ مجلس نسبت به توسعه‌ی گردشگری بی‌تفاوت نیست. در حال حاضر بحث &amp; nbsp; مهم این است که به لحاظ فرهنگی تنها به جنبه‌ی خاصی از گردشگری توجه داریم و آن هم &amp; nbsp; احترام به فرهنگ مردم و نظرات مردم است. در غیر این‌صورت اگر مشاهده شود توسعه‌ی گردشگری &amp; nbsp; منجر به &amp; nbsp; قرار گرفتن فرهنگ اصیل کشور در مرز خطر &amp; nbsp; می‌شود، به طور حتم جلوی آن خواهیم ایستاد، به این علت که فرهنگ ما فرهنگی اسلامی با ارزش‌ها و معیارهای بسیار بالاست. بنابراین می‌توانیم پرچم‌دار گردشگری سالم، پاک و خانوادگی باشیم. اگر روی این محور، تبلیغات و بازاریابی درستی انجام شود حدود 40 درصد سهم گردشگری دنیا به ایران اختصاص خواهد یافت؛ &amp; nbsp; چرا &amp; nbsp; که &amp; nbsp; 40 درصد گردشگران دنیا به دنبال مباحث فرهنگی هستند، این آمار را سازمان تجارت جهانی" &amp; nbsp; wto" اعلام کرده است. در این باره بحث &amp; nbsp; مهم این است که از مفاد برنامه‌ اطلاع درستی در اختیار نیست و یا به درستی اجرا نمی‌شود. قطعا اگر درست اجرا کنیم دولت، نمایندگان مجلس و مردم از ما حمایت خواهند کرد. لذا پرسشی که در این میان با آن مواجه می‌شویم این است که آیا ورود گردشگران با توجه به ارزآوری و تفاهم فرهنگی &amp; nbsp; میان ملت‌ها آسیبی فرهنگی برای کشور در پی خواهد داشت یا خیر؟ &amp; nbsp; عزم دولت و مجلس بر این است تا گردشگری در کشور توسعه پیدا کند و این پتانسیل، پتانسیل شناخته شده‌ای برای مجلس و نمایندگان دولت است؛ لذا هم‌طراز با نفت و خودروسازی به بحث گردشگری توجه ویژه‌ می‌شود. البته کشور ایران در شرایطی دفاعی که به صورت ناخواسته ایجاد شده است قرار دارد که نشان می‌دهد تبلیغاتی سو  علیه کشور ایران در حال شکل‌گیری است. اگر این نقطه نظرات به صورت واقع‌گرایانه مورد توجه قرار گیرد، موفق خواهد بود. اما اگر چشم خود را بر روی واقعیات ببندیم و در خیالات خود یک جامعه‌ و گردشگری &amp; nbsp; ذهنی بسازیم و آن‌ها &amp; nbsp; را با تنظیم یک برنامه به هم ارتباط دهیم، موفق نخواهیم بود. پیشنهاد می‌کنم مراحل پیشرفت تدوین طرح در معرض دید عموم قرار گیرد و درباره آن بحث و گفت و گو شود از اساتید دانشگاه‌ها و کارشناسان دعوت شود، نقطه نظرات خود را از طریق رسانه‌ها در معرض آرای مردم قرار دهند به رویکرد‌های اقتدارگرایانه معتقد نیستم پیشنهاد می‌کنم همان‌طور که تدوین این طرح مرحله به مرحله پیش می رود، در معرض دید عموم قرار گیرد و &amp; nbsp; درباره آن &amp; nbsp; بحث‌ و گفت وگو &amp; nbsp; شود تا زودتر به نتیجه برسد. حتی از اساتید دانشگاه‌ها و کارشناسان این رشته دعوت شود اگر نقطه نظری دارند از طریق رسانه‌ها در معرض آرای مردم قرار دهند. در این صورت ما می‌توانیم یک کار منصفانه‌ پیش ببریم. برخلاف نظر دکتر رهنما به هیچ عنوان به حالت‌های اقتدار‌گرایانه همانند زمان شاه &amp; nbsp; معتقد نیستم به این علت که برهه کنونی با گذشته فرق کرده و فضا، فضای دموکراتیک است. در چنین شرایطی می‌توانیم با یکدیگر گفت و‌گو کرده و جامعه را به مشورت دعوت کنیم. در حال حاضر اعتقاد دارم جامعه باید به صورت دموکراتیک پیش رود؛ لذا در این جامعه دموکراتیک می‌توانیم از نظر نخبگان و متخصصین نیز استفاده کنیم، هرچند ممکن است تصمیمی غلط گرفته شود، اما باید آن را طوری اصلاح کرد که از مسیر علمی و کارشناسی خود فراتر نرود. تا پایان سال 1403: 20 میلیون گردشگر و 25 میلیارد دلار درآمد ارزی در برنامه‌های چهارم تا هفتم: به ترتیب نرخ رشد 30، 20 و 15 درصدی هنر &amp; nbsp; تبلیغات و معرفی در &amp; nbsp; حوزه‌ گردشگری بسیار ضعیف است اگر &amp; nbsp; بتوانیم میزان تقاضا را در کشور از طریق تبلیغات صحیح اصلاح کنیم، بخش خصوصی عرضه را پی‌گیری خواهد کرد نکته دیگری که باید در این زمینه به آن اشاره کنم این است که در &amp; nbsp; چشم‌انداز 20 ساله، پیش‌بینی شده &amp; nbsp; است تا &amp; nbsp; پایان سال 1403 کشور ایران 20 میلیون گردشگر و 25 میلیارد دلار درآمد ارزی داشته باشد. هم‌چنین در برنامه‌های چهارم تا هفتم به ترتیب نرخ رشدی، معادل 30 درصد، 20 درصد، 15 درصد و 10 درصد برای دستیابی به این اهداف پیش‌بینی شده و منابع لازم برای تحقق این رشد نیز در همین طرح پیشنهاد و به تصویب رسیده است. لذا این چشم انداز برای هیات دولت &amp; nbsp; نیز که آن را تصویب کرده و به مرحله اجرا در آورده، حائز اهمیت &amp; nbsp; است. وجود 420 منطقه‌ی نمونه‌ی گردشگری نیز یک نکته‌ی مثبت و تصویب آن نیز &amp; nbsp; یک گام به جلو است؛ &amp; nbsp; چرا که اگر این مناطق در گذشته به تصویب می‌رسیدند، با مشخص کردن حریم این مناطق، هر استانی می‌توانست مطمئن باشد که دست کم دارای سه منطقه‌ی نمونه است &amp; nbsp; که می‌تواند &amp; nbsp; برای آن برنامه‌ریزی کند. نکته‌ی دیگری که در سند چشم‌انداز بیست ساله مورد توجه قرار گرفته، گردشگری پاک، سالم و خانوادگی است که اگر در این زمینه بازاریابی و تبلیغات درستی انجام شود، دستاوردهای قابل توجهی به دنبال خواهد داشت. باید اضافه کنم که در &amp; nbsp; اخلاق جهانی گردشگری این بحث مطرح شده است که هر گردشگری که به کشور وارد می‌شود، باید به فرهنگ آن کشور احترام بگذارد. کشور ما تمام شرایط لازم برای پذیرش توریست را دارد و یک کشور متنوع در زمینه‌ اقلیمی - تاریخی و زیست - محیطی و غیره محسوب می‌شود. لذا &amp; nbsp; با توجه به شرایط فعلی جذب توریست در کشور، می‌توان &amp; nbsp; گفت که هنر تبلیغات &amp; nbsp; و معرفی در ایران بسیار &amp; nbsp; ضعیف است. &amp; nbsp; اگر بتوانیم &amp; nbsp; میزان تقاضا &amp; nbsp; را در &amp; nbsp; کشور &amp; nbsp; از طریق &amp; nbsp; تبلیغات &amp; nbsp; صحیح اصلاح کنیم، بخش خصوصی &amp; nbsp; عرضه را پی‌گیری خواهد کرد و در &amp; nbsp; صدد اصلاح آن برخواهد آمد. اشاره: آنچه که در پی می‌آید &amp; nbsp; اولین بخش از &amp; nbsp; گفت و گوی &amp; nbsp; خبرنگار سرویس مسائل راهبردی ایسنا با دکتر وطنی معاون آموزشی - پژوهشی انستیتو نفت دانشگاه تهران و رئیس اسبق دانشگاه صنعت نفت &amp; nbsp; است که به موضوع «سیاست‌های &amp; nbsp; آموزشی و پژوهشی &amp; nbsp; در بخش بالادستی نفت» اختصاص داشت. گفتنی است دکتر عمادی مدیر &amp; nbsp; پژوهش و &amp; nbsp; فناوری شرکت ملی نفت با حضور در &amp; nbsp; کارگاهی با همین عنوان که در دفتر مطالعات خبرگزاری دانشجویان ایران برگزار شد، در باره ی بخش‌هایی از &amp; nbsp; نقد ‌های &amp; nbsp; طرح‌شده &amp; nbsp; از بیان معاون پژوهشی انستیتو نفت دانشگاه تهران سخن گفت. &amp; nbsp; متن کامل &amp; nbsp; گزارش این کارگاه نیز متعاقباً ارسال خواهد شد. &amp; nbsp; ثبت بسیار اندک تعداد اختراع (patent) در کشور ما، گویای وضعیت نابسامان تحقیق و پژوهش در صنعت نفت علی رغم آن‌که در &amp; nbsp; اکثر قرادا‌د‌های صنعت نفت و گاز واژه‌ی انتقال فناوری ذکر شده است ساختار قراداد‌ها هیچ تناسبی با مفهوم واقعی انتقال فناوری ندارد ملت ما تا چه زمانی باید هزینه‌ واژه ها را در تک‌تک قراردادها به اجنبی پرداخت کند؟ دکتر وطنی: کشورهای دنیا با استفاده از نفت خام محصولاتی تولید می کنند که ارزش افزوده آن چندین برابر قیمت فروش آن است. کشورهای توسعه یافته از این ارزش افزوده برای تولید محصولات صنعتی وایجاد اشتغال و در جهت اعمال فشار سیاسی و اقتصادی به کشورهای جهان سوم از جمله کشور ما استفاده می‌کنند؛ اگر برای مثال کمپرسور فشار بالا به ما نفروشند، ما امروز این توانایی را نداریم که فشار گاز را در طول خط لوله تقویت و به شهرها و نقاط دور دست گاز رسانی کنیم. حال این سووال پیش می‌آید که چه مقدار سرمایه‌گذاری برای تولید دانش فنی و تکنولوژی نفت، گاز و پتروشیمی در کشور انجام داده‌ایم؟ کشورهند پس از آمریکا و آلمان بزرگترین کشور تولید کننده‌ی نرم‌افزار‌های صنایع پتروشیمی است، این در حالی است که سهم منابع انرژی در هند اندک است. ما نیز به جای فروش نفت وگاز به صورت خام باید سعی کنیم دانش و تکنولوژی نفت، گاز و پتروشیمی را تولید و صادر نماییم. اما میزان تولید اختراع (patent) در کشور ما با سایر کشورهای دنیا به هیچ وجه قابل قیاس نیست. ثبت بسیار اندک تعداد اختراع (patent) در کشور ما، گویای وضعیت نابسامان تحقیق و پژوهش در صنعت نفت به عنوان صنعت اصلی کشور است. هم اکنون در اکثر قراردادهای صنعت نفت و گاز، برای مثال در فاز 1، 2، 3، 4 و... پارس جنوبی واژه‌ی "انتقال فناوری" ذکر می‌شود. گویا مدیران و افرادی که این قراردادها را امضا  می‌کنند، با واژه‌ی "انتقال فناوری" آشنایی ندارند. چنان‌که ساختار قراداد هیچ تناسبی با مفهوم واقعی انتقال فناوری ندارد و در قراداد‌ها تنها به ذکر یک واژه بسنده می‌شود؛ به همین دلیل این قرادادها منجر به انتقال دانش فنی نشده است. ملت ما تا چه زمانی باید هزینه‌ واژه ها را در تک‌تک قراردادها به اجنبی پرداخت کند. این وظیفه رسانه‌ها و خبرگزاری‌ها است که این موارد را به مسوولین و تصمیم‌گیران اطلاع دهند. آیا مدیر ما، به لحاظ علمی و تخصصی به جزئیات پروژه‌ای که به عقد قرارداد میلیاردی دلاری منجر می‌شود اشراف کافی دارد؟ آیا کارشناسان به جزئیات علمی، تخصصی و حقوقی پروژه دسترسی دارند؟ در قرارداد بیع متقابل با شرکت‌های نفتی بین‌المللی خسارت‌های سنگینی را متحمل شدیم. آیا در این قرارداد توانسته‌ایم از منافع ملی خود دفاع کنیم؟ بنابراین باید با توجه به ظرفیت‌های بخش نفت، گاز و پتروشیمی کشور، نیروهای خود را در تمامی مقاطع تحصیلی نه با هدف استخدام در شرکت‌های بین‌المللی بلکه در جهت جذب خدمت در صنعت نفت و گاز کشور تربیت کنیم. &amp; nbsp; باید در رابطه با مسوولیت‌ها و اهداف شرکت نفت در تربیت نیروی انسانی متخصص و نحوه‌ی تعامل با آن ها تجدید نظر اساسی صورت گیرد. به اعتقاد من این تجدید نظر مقدمه‌ای برای ایجاد انگیزه و بسترسازی جذب و حفظ نیروها خواهد بود. با توجه به سخنان مقام معظم رهبری مبنی بر نهضت جنبش نرم‌افزاری، دانشجویان و محققان به عنوان پیشگامان و نیروهای خط مقدم جبهه‌ی علمی و فرهنگی کشور، باید به نهضت جنبش‌ نرم‌افزاری به عنوان افتخار و سند ملی توجه کنند و در تولید و رواج آن در صنعت تحت عنوان یک جریان فکری کوشا باشند. به گونه‌ای که با ایجاد اشتغال و کسب درآمدهای غیر نفتی و از طریق تولید دانش و فناوری بومی حتی در بخش نفت، گاز و پتروشیمی برای استفاده در داخل و صدور آن به کشورهای نفت و گازخیز جهان، شایستگی خود را به منصه‌ی ظهور گذارند. تا سال 1367 تنها یک دانشکده‌ی نفت در کشور وجود داشت در حالی که ارزش انرژی تولید شده در کشور بیش از 100 میلیارد دلار است، با این پرسش مواجه می‌شویم که برای صنعت نفت و گاز کشور چه میزان سرمایه‌گذاری پژوهشی شده، چه تعداد آزمایشگاه‌ در دانشگاه‌های کشور ایجاد شده، چه تعداد استاد تربیت شده است؟ چه اقداماتی برای بخش نفت، گاز و پتروشیمی انجام شده است؟ حتی در تاسیس دانشکده‌های نفت، گاز و پتروشیمی نیز عدالت رعایت نشده است. به گونه‌ای که در سال 1376 تنها یک دانشکده‌ نفت در کشور وجود داشت. با این اوصاف آیا ما نمی‌دانستیم که نفت منبع تامین انرژی و ارز کشور است و به نیروی متخصص نیاز دارد. رشته مهندسی نفت در ایران برای اولین بار در دانشکده فنی دانشگاه‌ تهران ایجاد ‌شد. دانشکده‌ نفت آبادان پس از تاسیس، از نظر کادر هیات علمی به شاخص‌های قابل قبولی ‌رسید. تدریس رشته مهندسی نفت تا سال 1367 در انحصار دانشکده نفت آبادان بود. در سال 1368 &amp; nbsp; این دانشکده به دانشگاه‌ صنعت نفت تبدیل شد. افراط و تفریط در دانشگاه صنعت نفت غفلت از دوره‌های تحصیلات تکمیلی در گرایش‌های تخصص مهندسی نفت از سویی حذف سایر رشته ها ی مورد نیاز و پرداختن به مهندسی نفت از سوی دیگر خبرنگار: آیا گرایش‌های مختلف نفت در دانشکده‌ تدریس می‌شد؟ دکتروطنی: خیر، تنها رشته‌ مهندسی نفت و بهره‌برداری نفت بود. زمانی که دانشکده‌ به دانشگاه‌ نفت تبدیل شد، مهندسی نفت به گرایش‌های تخصصی تقسیم و تدریس شد. در سال 1365 برای اولین بار مجوز برگزاری دوره کارشناسی ارشد مخازن نفت اخذ شد. در آن سال مجوز تدریس 27 رشته و ایجاد 9 دانشکده‌ برای این دانشگاه‌ صادر شد. البته در مورد رشته‌های دانشگاه‌ صنعت نفت افراط و تفریط های بسیاری انجام شده‌ است. از مدتی پیش به استثنای رشته مهندسی نفت، پذیرش در رشته‌ی دیگری انجام نشد. این در حالی است که در رشته‌های گاز و پتروشیمی، پذیرش دانشجو انجام می‌شد. با این تصور که فارغ‌التحصیلان دانشگاه‌های غیروابسته به وزارت نفت، پس از اتمام تحصیلات جذب صنعت نفت می‌شوند امر به طور کامل محقق نشد، چرا که آنها به دلیل برخورداری از بورسیه متعهد بودند؛ همچنین سازو کار و نحوه آموزش آنها متفاوت بود. به اعتقاد من در این زمینه افراط و تفریط شد. لذا وزارت نفت باید بیش از این در بخش آموزش و پژوهش تقویت شود. صنعت نفت نیز باید درتمام رشته‌های مورد نیاز به تربیت نیرو مبادرت ورزد. فارغ‌التحصیلان جزئی از خانواده‌ صنعت نفت محسوب می شوند. لذا باید امکبن جذب استاد و ایجاد اشتغال و افزایش توانمندی از طریق کارآموزی و بازدیدهای علمی در حین تحصیل برای این دانشگاه‌ و دانشجویان آن فراهم‌ باشد. ادامه دارد... معرفی مخابرات سلولی مقدمه درمخابرات سلولی منطقه مورد نظر (به عنوان مثال یک شهر بزرگ) به چندین منطقه کوچک‌تر تقسیم می‌شود که به هر &amp; nbsp; یک از آن‌ها یک سلول گفته می‌شود. در هر &amp; nbsp; یک از سلول‌ها یک ایستگاه فرستنده/گیرنده‌ی پایه (bts) قرار داده می‌شود که وظیفه برقراری ارتباط تنها با کاربران آن منطقه را برعهده دارد. همچنین ارتباط &amp; nbsp; میان ایستگاه موبایل و ایستگاه پایه در محیط سلولی به ندرت به شکل دید مستقیم است، زیرا شرایطی مثل موانع طبیعی و ساختمان‌ها مانع از این کار می‌شود، بنابراین سیگنال فرستاده شده توسط فرستنده در مسیرهای دید غیر مستقیم به گیرنده می‌رسد و این کار عاملی است که کارایی کانال را تنزل می‌دهد، درنتیجه این تاثیرها را باید در طراحی سلولی در نظر گرفت. برای طراحی یک سیستم تلفن بی‌سیم لازم است مقدار تلفات مسیر بین فرستنده و گیرنده معلوم باشد. در طراحی یک سیستم، افت مسیر را می‌توان ازروی مدل‌های انتشار به‌ دست آورد. همچنین با استفاده از بودجه مسیر و مدل پیش بینی شده انتشار یا اندازه‌گیری‌های انتشار، می‌توان محدوده واقعی سیستم را با این فرستنده، گیرنده و آنتن‌های خاص تعیین نمود. در طراحی سلولی پارامترهای اصلی زیر در نظر گرفته می‌شوند: • تعداد مشترکین سیار آن منطقه با پیش بینی‌ها لازم راجع به افزایش آن در آینده • رفتار ترافیکی مشترکین از لحاظ میزان ومدت تقاضا برای دریافت سرویس • کیفیت سرویس دهی قابل قبول از لحاظ میزان مسدود شدن (blocking) • منطقه جغرافیایی مورد نظر سیگنال: در &amp; nbsp; مهندسی برق به &amp; nbsp; هر کمیت متغییر نسبت به زمان سیگنال می‌گویند، به طور مثال هر تغییر ولتاژ یا جریان می‌تواند یک سیگنال تلقی شود. سیگنال‌ها اغلب توابع سطری از زمان هستند (سهمی شکل)، ولی ممکن است به صورت توابع ستونی نیز یافت شوند و نیز ممکن است توابعی از هر متغییر مستقل مربوطه‌ی دیگری باشند. این مفهوم بسیار گسترده‌ &amp; nbsp; و تعریف دقیق آن بسیار دشوار است. &amp; nbsp; برای مثال در تئوری اطلاعات، یک سیگنال، پیغام کد‌گذاری شده‌ای است که در واقع &amp; nbsp; همان ترتیب حالت‌ها و نوع کدگذاری در &amp; nbsp; کانال ارتباطی است که پیغام را در بر می‌گیرد. در یک سیستم ارتباطی یک &amp; nbsp; فرستنده، پیغام را به سیگنال تبدیل می‌کند و &amp; nbsp; سیگنال از طریق کانال ارتباطی به گیرنده می‌رسد. فرکانس: اندازه گیری تعداد تکرار اتفاقی در واحد زمان است. برای محاسبه فرکانس بر روی یک بازه زمانی ثابت، تعداد دفعات وقوع یک حادثه را در آن بازه می شماریم و سپس این تعداد را بر طول بازه زمانی تقسیم می کنیم. پس از فیزیک دان آلمانی هاینریش رودولف هرتز، در سیستم واحدهای si فرکانس با هرتز (hz) اندازه گیری می شود. یک هرتز به این معنی است که یک واقعه یک بار بر ثانیه رخ می دهد. واحدهای دیگری که برای اندازه گیری فرکانس بکار می روند به این شرح هستند: سیکل بر ثانیه، دور بر دقیقه (rpm). سرعت قلب توسط واحد ضربان بر دقیقه اندازه گیری می شود. سلول سلول کوچکترین محدوده پوششی در شبکه موبایل &amp; nbsp; است و به وسیله پوشش رادیویی یک سکتور bts مشخص می‌شود و روش تقسیم سلولی و تعیین شعاع سلول‌ها بستگی به شرایط جغرافیایی منطقه تحت پوشش و درنظر گرفتن ساختمان‌ها و موانع مصنوعی، قدرت فرستنده، بهره آنتن و نوع آن و حساسیت گیرنده دارد و معمولا برای پوشش رادیویی هر سلول از آنتن‌های سکتورایز استفاده می کنند. bts یا bs: ایستگاه فرستنده و گیرنده موبایل ms: موبایل los: دید مستقیم nlos: دید غیر مستقیم rf: سیگنال رادیوئی نسبت c/l: نسبت سیگنال مطلوب (موج حامل) به سیگنال ناخواسته (تداخل) هم کانال را نشان می‌دهد. ارلانگ: یک ارلانگ میزان ترافیک تولید شده به وسیله هر کاربر زمانی که او از یک کانال به مدت یک ساعت استفاده کند (این یک ساعت معمولا ساعت شلوغی شبکه است) fading: فیدینگ یا محوشدگی سیگنال در اثر عوامل ناخواسته سوئیچینگ: عمل سویئچ زدن یا جریان چیزی را عوض کردن, در عرف عمومی بیشتر به معنی تغییر دادن چیزی به کار می رود. در مباحث مربوط به مهندسی برق به معنی کلید زدن و تغییر جریان برق به کار می رود. در معنای لغوی به راه گزینی نیزترجمه می شود. سوییچ مخابراتی &amp; nbsp;: دستگاهی است که کار مسیر یابی و مسیر دهی &amp; nbsp;؛ همچنین &amp; nbsp; وظیفه ثبت charging که همان مدت زمان مکالمه است را برعهده دارد و ضمنا ارائه سرویس‌های مختلف اعم از انتظار مکالمه - انتقال مکالمه - نمایش‌گر شماره تلفن و غیره بر عهده‌ی سوییچ &amp; nbsp; است. &amp; nbsp; &amp; nbsp; سکتور: هر bts سه سکتور (جهت) دارد که هر سکتور چهار trx دارد. trx مخفف transceiver &amp; nbsp; &amp; nbsp; یعنی مجموع گیرنده و فرستنده می باشد. این به واحدی اطلاق می شود که وظیفه ارسال و دریافت اطلاعات را به عهده دارد. مخابرات سلولی از دیر باز برقراری ارتباط با هم نوعان، فکر انسان را به خود مشغول نگه داشته است. درسال‌های بسیار دور که هنوز انسان، طبیعت و محیط اطراف خود را به خدمت نگرفته بود، تنها راه ارتباط بین ابنا  بشر ابتدا استفاده از حرکت دادن دست و پا و سپس به کار بردن الفاظ ساده وابتدایی بود. با گذشت زمان و پیشرفت انسان در شناخت توانایی‌های خویش راه‌های جدیدی برای برقراری ارتباط و مخابره اطلاعات توسط او یافت شد. صحبت کردن، نوشتن مطالب و متعاقب آن خواندن آن‌ها تلگراف، تلفن استفاده از امواج رادیویی استفاده از ماهواره وشبکه‌های مختلف داده را در واقع می‌توان از راه های مختلف مخابره اطلاعات برشمرد که انسان طی سال‌ها از آن‌ها استفاده کرده و می‌کند. مخابرات سیار که ما دراین نوشته به آن خواهیم پرداخت، به نوعی از مخابره داده‌ها می‌پردازد که جذابیت بیشتری نسبت به سایر انواع مخابرات دارد. &amp; nbsp; در مخابرات سیار به دلیل استفاده از کانال‌های رادیویی که غیرمادی (بی سیم) هستند، این امکان وجود دارد که یک کاربر هم در هنگام حرکت و هم هنگامی که در مکان نامعلومی به سر می‌برد بتواند با سایر کاربران ارتباط برقرار کند. البته نکته مهمی که در اینجا باید اشاره نمود این است که در مسیر ارتباطی بین یک کاربر که از مخابرات سیار استفاده می‌کند ویک کاربر دیگر ممکن است کانال‌های مادی نیز وجود داشته باشد؛ اما طبق تعریف می‌بایست ابتدای این مسیر ارتباطی یک کانال رادیویی (کانال غیر مادی) باشد. به عبارت بهتر در مخابرات سیار ارتباط بین کاربران وایستگاه‌ها‌ی پایه و مراکز سویچینگ از طریق کانال‌های رادیویی انجام می‌پذیرد؛ در صورتی که ارتباط داخلی بین این ایستگاه‌های پایه و مراکز سویچینگ می‌تواند از طریق هر کانالی (چه رادیویی وچه مادی) صورت گیرد. مخابرات سیار به دلیل دادن آزادی بیشتر به کاربر، مورد توجه زیادی قرار گرفته است وتعداد متقاضیان استفاده از آن در سراسر جهان روز به روز در حال افزایش است. همین افزایش تمایل به استفاده از مخابرات سیار و همین طور محدود بودن منابع عملی و فیزیکی سبب شده است که تحقیقات فراوانی برای ارائه روش‌های جدید صورت گیرد تا بتواند با بازدهی بیشتری از این منابع محدود استفاده نمود. البته پیشرفت روز افزون فناوری‌های مختلف کمک بسیاری به این تحقیقات می‌کند. تا به حال سیستم‌های زیادی برای مخابرات سیار به صورت تجاری معرفی شده است که اغلب آنها هم اکنون نیز در حال استفاده درمناطق مختلف جهان می‌باشند. جدول ذیل چند نمونه مهم از سیستم‌های تجاری مخابرات سیار را به طور خلاصه معرفی می‌کند. &amp; nbsp; چند نمونه از سیستم های تجاری مخابرات سیار &amp; nbsp; ساده‌ترین ایده برای مخابرات سیار در واقع همان روش مورد استفاده در ایستگاه‌های بی‌سیم (مانند بی سیم پلیس) است، بدین صورت که یک ایستگاه مرکز در مکان مناسبی از محیط قرار داده می‌شود که وظیفه دریافت سیگنال‌ها (که آنالوگ هستند) را از کاربران و ارسال سیگنال به سوی آنان &amp; nbsp; برعهده دارد. هر کاربر از یک فرکانس حامل برای برقراری ارتباط با ایستگاه پایه استفاده می‌کند که با فرکانس حامل سایر کاربران متفاوت است. این روش که سیستم‌های ابتدایی از آن استفاده می‌کرده‌اند، چند مشکل اساسی دارد که موجب می‌شود با توجه به پیشرفت‌های فناوری که امکان پیاده کردن روش‌های بسیار پیچیده‌تر را نیز به ما می‌دهد، استفاده از آن محدود به کاربرهای بسیار خاص باشد. اولین مشکل در سیستم پیشنهادی فوق، ظرفیت کم آن است؛ به طوری که اگر این سیستم تنها برای انتقال داده‌های صوتی به کار برده شود حتی اگر کیفیت بالا نیز مورد نظر نباشد (پهنای باند هر کانال مقدار کمی در نظر گرفته شود)، باز هم تعداد کاربرانی که می‌توانند از سیستم برای برقراری ارتباط با شبکه استفاده کنند. بسیار کم می‌باشد علاوه بر آن به راحتی نیز نمی‌توان ظرفیت این سیستم را افزایش داد و برای انجام آن عمل نیاز به تغییرات زیادی هم بر روی ایستگاه مرکزی و هم بر روی دستگاه‌های کاربران خواهد بود. در ضمن برای افزایش ظرفیت این سیستم از قرار دادن ایستگاه‌های اضافی نیز می‌تواند استفاده نمود؛ زیرا، به دلیل استفاده از کل باند فرکانس در یک ایستگاه، در صورت استفاده از ایستگاه‌های اضافی مساله تداخل به وجود خواهد آمد که از کارایی سیستم به شدت خواهد کاست. همانطور که در بالا گفته شد برای نداشتن تداخل در این سیستم می‌بایست تنها از یک ایستگاه پایه استفاده نمود که با انجام این عمل مشکل پوشش نامناسب وناقص نیز به وجود خواهد آمد. در عمل برای رفع این مشکل و وسیع کردن منطقه‌ای که کاربران در آن بتوانند با شبکه ارتباط برقرار کنند، توان سیگنال‌ها ارسال افزایش داده می‌شود. افزایش توان ارسالی برای ایستگاه مرکزی مشکل چندانی ایجاد نمی‌کند؛ زیرا می‌توان تجهیزات و انرژی الکتریکی لازم را به راحتی در اختیار ایستگاه مرکزی قرار داد. ولی در دستگاه‌های کاربران مساله تفاوت پیدا می‌کند؛ زیرا افزایش توان به معنی قرار دادن تقویت کننده‌های گوناگون و استفاده بیشتر از انرژی الکتریکی محدود باتری دستگاه می‌باشد. قرار دادن این تقویت کننده‌ها وباتری‌هایی با ظرفیت بالا که بتواند توان مورد نیاز را در اختیار قسمت‌های الکترونیکی قرار دهند، موجب بزرگ شدن اندازه دستگاه کاربران خواهد شد که استفاده از آن را بسیار محدود خواهد کرد. علاوه برآن افزایش توان برای دستگاه کاربران، از نظر بهداشتی نیز مشکل ساز می‌باشد و برای جلوگیری از ایجاد بیماری‌های گوناگون در کاربر (مانند سرطان) نباید توان ارسالی را از مقدار مشخصی بیشتر نمود. برای رفع مسائل ظرفیت کم سیستم، پوشش نامناسب و ناقص و حجم زیاد دستگاه کاربران) بدون خطرات زیست محیطی). روش‌های مختلفی پیشنهاد شده است که استفاده از مخابرات سلولی یک از این روش‌ها می‌باشدکه بدان خواهیم پرداخت. در مخابرات سلولی منطقه مورد نظر (به عنوان مثال یک شهر بزرگ) به چند منطقه کوچک‌تر تقسیم می‌شود که به هر کدام از آنها سلول گفته می‌شود. به جای آن که در کل منطقه اصلی تنها از یک ایستگاه مرکزی با توان ارسال بسیار بالا استفاده شود، در هر کدام ازسلول‌ها یک ایستگاه پایه با ابعاد و توان کمتر قرار داده می‌شود که وظیفه برقراری ارتباط تنها با کاربران را بر عهده دارد. برای حذف مشکل تداخل نیز اساس روش کار، تقسیم باند فرکانس مورد استفاده به چندین باند کوچک‌تر واستفاده از هر کدام ازاین باندهای کوچک‌تر در یک سلول می‌باشد؛ به طوری که، دو سلول مجاور، از یک باند فرکانس استفاده نمی‌کنند ودر نتیجه تداخل نخواهیم داشت. به دلیل کم بودن توان هر کدام از ایستگاه‌های پایه، می‌توان از یک باند فرکانسی که دریک سلول استفاده شده است در سلول‌های دیگری که با سلول اولی فاصله قابل قبولی دارند مجدداً استفاده نمود. با انجام این عمل ظرفیت سیستم را می‌توان تا حد بسیار زیادی افزایش داد. در ضمن به دلیل این که ابعاد سلول‌ها خیلی زیاد نیست و در نتیجه فاصله بین کاربران و ایستگاه‌های پایه نیز مقدار کمی است، کاربران می‌تواند از گوشی‌هایی استفاده کنند که هم ابعاد کوچک و مصرف باتری کمی دارند و هم این که برای سلامتی بی‌خطرند. پوشش مناسب دادن به منطقه مورد نظر نیز در مخابرات سلولی به راحتی امکان پذیر است ومی‌توان درهر مکانی که نیاز به دادن سرویس است یک سلول جدید تعریف کرد و با قرار دادن تنها یک یا چند ایستگاه پایه جدید، مناطق جدید را به مناطق زیر پوشش افزود. انتشار در محیطهای رادیویی انتشار امواج رادیویی در محیط به وسیله سه عامل جدا کننده زیر شناخته می‌¬شود: 1- افت مسیر (path loss) 2- فیدینگ بلند مدت (long-term fading) 3- فیدینگ کوتاه مدت (short-term fading) افت مسیر افت مسیر حاصل از افت ذاتی در توان سیگنال وتاثیر محیط بر سیگنال می‌باشد. در طراحی یک سیستم افت مسیر را می‌توان از روی مدل‌های انتشار بدست آورد. از آنجایی که افت مسیر تحت تاثیر تعداد و موقعیت سلول‌ها است بنابراین محاسبه افت مسیر یک صرفه جویی درهزینه و زمان است. افت مسیر در فضای آزاد افت مسیر در فضای آزاد از افت ذاتی در توان سیگنال منتشر شده در فضای آزاد می‌باشد تلفات مسیر در محیط‌های رادیویی موبایل در یک محیط انتشار رادیویی واقعی افت مسیر را به وسیله معادله فضای آزاد نمی‌توان محاسبه کرد. به دلیل پیچیدگی محاسبات اتلاف مسیر درمحیط‌های واقعی مدل‌های انتشار مختلفی زیادی بوجود آمده است. مدل هاتا (hata) و اکومورا (okumura) وگسترش cost-231, 2-ghz سه نمونه از این مدل‌ها می‌باشد. این سه مدل را وقتی که شرایط زیر برقرار شود می‌توان استفاده کرد: • فرکانس سیگنال حامل, 150mhz تا 1500mhz • ارتفاع آنتن ایستگاه bts, 30متر تا 200 متر و برای حالت گسترش یافته: 5/1 متر تا 400 متر • ارتفاع آنتن موبایل, 1متر تا 10متر • فاصله بین موبایل و ایستگاه bts, 1 کیلومتر تا 20 کیلومتر و برای حالت گسترش یافته: 2 متر تا 80 کیلومتر اختلاف درکانالهای رادیویی ارتباط بین ms وbs در محیط سلولی بندرت به شکل دید مستقیم (los) است، زیرا شرایطی مثل موانع طبیعی وساختمان‌ها مانع از این کار می‌شود. همچنین ms می‌تواند در جهت مختلف وبا سرعت‌های متفاوت حرکت کند. در نتیجه سیگنال rf به وسیله عواملی مثل انعکاس پراکنده می‌شود. در نتیجه باعث می‌شود سیگنال فرستاده شده توسط فرستنده درمسیرهای دید غیر مستقیم (nlos) به گیرنده برسد. این کار باعث نوسان‌های کوتاه مدت وبلند مدت درشدت سیگنال دریافتی (rss) می‌شود وعاملی است که کارایی کانال را تنزل می‌دهد. فیدینگ بلند مدت فیدینگ بلند مدت، میرایی و تضعیف سیگنال‌های rf به علت انسداد محیط است. معمولا موقعیت و عوارض طبیعی زمین باعث این نوع از فیدینگ می‌شود ولی ساختمان‌ها و عوارض مصنوعی باعث فیدینگ کوتاه مدت می‌شود. توزیع log-normal فیدینگ بلندمدت باعث می‌شود که شدت سیگنال دریافتی دارای توزیع log-normal باشد اگر این شدت سیگنال را در یک فاصله که حداقل 40 است اندازه بگیریم. که طول موج برحسب متر است. داده‌های آزمایشی باند mhz 850 نشان می‌دهد که واریانس درشهرها بین db 12-8 است. درحالت کلی واریانس درمناطق شهری از مناطق روستایی بیشتر است ودر شهرها هم هر چه ارتفاع ساختمان‌ها بیشتر باشد واریانس بیشتر است. افت مسیر برای محیط‌های انتشار رادیویی موبایل واریانس در حدودdb 12-5 (دسی بل) دارد. فیدینگ کوتاه مدت فیدینگ کوتاه مدت مجموع سیگنال‌های rf است که در گیرنده به هم می‌رسند، که این سیگنال‌ها درامتداد nlos, los انتشار یافته‌اند، ومعمولا ناشی از انعکاس می‌باشد. فیدینگ کوتاه مدت علاوه برفیدینگ بلند مدت برروی سیگنال اثر می‌گذارد. معمولا تنها ساختمان‌ها وموانع مصنوعی سبب این نوع از فیدینگ می‌شود. توزیع رایلی فیدینگ کوتاه مدت باعث می‌شود که شدت سیگنال دریافت شده دارای توزیع رایلی باشد اگر که فقط جز  nols سیگنال rf وجود داشته باشد. توزیع ریسین فدینگ کوتاه مدت باعث می‌شود که شدت سیگنال دریافت شده دارای توزیع ریسین باشد اگر که یک جز  قوی los سیگنال rf با چندین جز  nlos سیگنال وجود داشته باشد. این نوع از توزیع بیشتر در نواحی روستایی و داخلی ساختمان‌ها دیده می‌شود. فیدینگ کوتاه مدت سیگنال rf به سه دسته زیر طبقه بندی می‌شود: 1- ریسین 2- رایلی 3- گوسی که این طبقه بندی با توجه به نسبت شدت سیگنال los به شدت سیگنال nlos دریافت شده صورت می‌گیرد. فیدینگ کوتاه مدت در شدت سیگنال به وسیله تکنیک‌های پردازش دیجیتال سیگنال قابل جبران سازی است. منابع: 1) mobile telecommunications standards; bekkers, rubi. 2) cell planning for wireless communications; catedra, manuel. f 3) gsm networks; heine, gunnar 4) mobile celluar telecommunication systems; lee, william. c. y 5) gsm system engineering; mehrotra. asha تدوین: جواد افشار جهانشاهی دانشجوی کارشناسی ارشد مخابرات- سیستم دانشگاه شهید بهشتی خبرنگار سرویس مسائل راهبردی ایران ادامه دارد...& amp; nbsp; تعریف پیشگیری و انطباق‌ آن با پیشگیری از اضطراب بارها و بارها &amp; nbsp; این جمله را شنیده‌ایم و یا به کار برده‌ایم: " پیشگیری بهتر از درمان است" و مدت‌هاست به این نتیجه رسیده‌ایم که در حوزه‌های مختلف بهداشت، پیشگیری؛ بهتر، کم‌هزینه‌تر و به نفع فرد و جامعه است. &amp; nbsp; این ایده اما با تاخیر در حوزه‌ی سلامت روان نیز وارد شده است. ارتقای بهداشت روان از سوی سازمان‌های بین‌المللی و ملی مورد تاکید قرار گرفته است، اما روشن است که &amp; nbsp; دانش نظری و مهارت عملی در حوزه‌های مختلف سلامت روان نیز برای دست‌یابی به آنچه هدف ماست، ضرورت دارد. &amp; nbsp; کمیته‌ی پیشگیری از اختلال‌های روانی موسسه‌ی پزشکی، پیشگیری را به صورت زیر تعریف کرده است: " مداخله‌ای که قبل از شروع اختلال صورت می‌گیرد. " این تعریف از پیشگیری باعث شد تا طبقه‌بندی سنتی از مدل‌های پیشگیری، که توسط کمیسیون بیماری‌های مزمن ارائه شده بود، تغییر یابد. این کمیسیون در سال 1957 پیشگیری را در سه طبقه‌ی اولیه، ثانویه و ثالثیه قرار می‌داد. پیشگیری اولیه با هدف کاهش بروز بیماری یا اختلال در بین جمعیت سالم صورت می‌گیرد. پیشگیری ثانویه به منظور کاهش شیوع در بین افرادی که دچار مشکل هستند، اعمال می‌شود و پیشگیری ثالثیه نیز ناتوانی‌ها وعواقب مرتبط با مشکلات را هدف قرار می‌دهد. نظام طبقه‌بندی جدید که در سال 1994 توسط موسسه پزشکی مطرح شد، پیشگیری را در سه سطح جامع، انتخابی و مشخص قرار می‌دهد. پیشگیری جامع کل جمعیت سالم جامعه را هدف قرار می‌دهد. پیشگیری انتخابی افرادی را که در معرض خطر ابتلا به اختلال هستند، به عنوان جمعیت هدف انتخاب می‌کند و پیشگیری مشخص مداخلاتی را به اشخاصی که دارای علائم پیش بالینی اختلال هستند، ارائه می‌دهد. طبقه‌بندی جدید جزئیات بیشتری را در بر دارد و همان‌طور که مشخص است، مداخلات بعد از بروز اختلال را پیشگیری در نظر نمی‌گیرد. هر دوی این نظام‌های طبقه‌بندی نقاط ضعف و قوت خود را دارند که در این مختصر مجال پرداختن به آن‌ها وجود ندارد. پیشگیری اولیه و جامع در یک سطح قرار می‌گیرند. پیشگیری ثانویه هم‌ سطح با پیشگیری انتخابی و مشخص است و پیشگیری ثالثیه با آن‌چه پیشگیری خاص یا پیشگیری از عود یا همبودی نامیده می‌شود، معادل است. نکته قابل توجه این‌که، &amp; nbsp; نظام‌های طبقه‌بندی مذکورعموما منطبق با بیماری‌های جسمانی است و &amp; nbsp; چنین تمایزی در اختلال‌های روانی و اضطراب &amp; nbsp; به آسانی صورت نمی‌گیرد. برای مثال تمایز پیشگیری انتخابی و مشخص در مورد اختلال‌های اضطرابی چندان روشن نیست. زیرا علائم خطرپذیری و علائم پیش بالینی (تمایز پیشگیری انتخابی و مشخص) به آسانی قابل تشخیص نیستند. برای مثال شناخت‌های منفی که از آن‌ها به عنوان مولفه‌ی سوم اضطراب یاد شد، می‌توانند هم به عنوان عوامل خطرپذیری و هم نشانه‌های پیش بالینی لحاظ شوند. از این جهت، ارائه‌ی مدل‌های اختصاصی در زمینه‌ی پیشگیری از اختلال‌های هیجانی به ویژه در حیطه‌ی پیشگیری از اضطراب ضروری می‌نماید. دوزآ و دابسون که تاکنون جامع‌ترین منبع پیشگیری از اضطراب و افسردگی را ویراستاری کرده‌اند، عقیده دارند که با وجود قدم‌های بزرگی که در درمان اختلال‌های اضطراب و افسردگی برداشته شده است، &amp; nbsp; اما این واقعیت تلخ حقیقت دارد که در شناخت عوامل خطر و آسیب پذیری به این اختلال‌ها شاهد رشد و موفقیت نبوده‌ایم. از دید آن‌ها اکنون زمان آن فرا رسیده است که با استفاده از مدل‌های درمانی موجود، ‌ دانش فعلی در زمینه‌ی عوامل حفاظتی و خطرپذیری؛ در حوزه‌ی پیشگیری به کار گرفته شود. اولین پژوهش در زمینه‌ی پیشگیری از اضطراب در سال1942 گزارش شده است. اما پژوهش‌ها و تلاش‌های جدی در زمینه پیشگیری از اضطراب و اختلال‌های آن طی دو دهه گذشته انجام شده است. مرور این پژوهش‌ها و مطالعات در کتاب &amp; nbsp; " پیشگیری از اضطراب و افسردگی"، که توسط انتشارات انجمن روانشناسی آمریکا در سال 2004 چاپ شده، آمده است. &amp; nbsp; اهمیت پیشگیری از اختلال‌های اضطرابی شیوع بالا اختلال‌های اضطرابی شایع‌ترین اختلال‌های روانی هستند. شیوع سالانه‌ی اختلال‌های اضطرابی، 17 درصد و شیوع طول عمر آن‌ها تا 25 درصد گزارش شده است. این میزا‌ن‌ها از شیوع اختلال‌های خلقی و اختلال‌های وابسته به مواد بیشتر بوده است. در جدول زیر شیوع سالانه و طول عمر اختلال‌های اضطرابی عمده، &amp; nbsp; به صورت جداگانه آمده است. &amp; nbsp; نحوه‌ی شیوع میزان شیوع اختلال‌های اضطرابی در زن‌ها، به جز اختلال وسواسی ـ اجباری و فوبی اجتماعی که در دو جنس برابر است، بیشتر است. شیوع سالانه اختلال‌های اضطرابی در کودکان 10 درصد گزارش شده است و بیشتر به اضطراب جدایی و فوبی‌های خاص مربوط می‌شود. اختلال‌های اضطرابی در دخترها نیز بیشتر از پسرهاست، ‌ به جز اختلال وسواسی ـ اجباری که میزان آن در دو جنس برابر بوده و گاه سن شروع در پسرها بیشتر است. یکی از ویژگی‌های اختلال اضطراب این است که ماهیت بروز آن در جریان رشد تغییر می‌کند، اما آن‌چه مشخص است تجربه‌ی احساسات منفی ناشی از اضطراب است که جلوه‌های گوناگون به خود می‌گیرد و گاه محتوای آن تغییر می‌یابد. علاوه بر شیوع بالای اختلال‌های اضطراب عواملی که ضرورت و اهمیت پیشگیری را بیشتر می‌کنند؛ مزمن بودن، عود مکرر و بازگشت این اختلال‌هاست. درصد بهبودی بدون درمان، برای این اختلال‌ها پایین است. 88 درصد طی 9 سال پیگیری همچنان علائم اختلال را داشته‌اند. سن شروع اغلب اختلال‌های اضطرابی پایین است و شروع اختلال‌ در دوران کودکی، شدت بالا و مقاوم بودن اختلال را می‌رساند. برای مثال اختلال اضطراب جدایی در دوران کودکی با احتمال بالای افسردگی، فوبی اجتماعی و اختلال هراس همراه است. همبودی (همزمان و متوالی) اختلال‌های اضطرابی با افسردگی همبودی &amp; nbsp; اختلال‌های اضطرابی با افسردگی بیش از 50 درصد گزارش شده است و در اغلب موارد این اختلال‌های اضطرابی هستند که مقدم بر افسردگی‌اند. همبودی اضطراب و افسردگی در طول عمر 76 درصد است. دانشمندان از مدت‌ها پیش از این مساله آگاه بودند. پروفسور دابسون همبستگی بین اضطراب و افسردگی را با استفاده از مقیاس‌های خود گزارشی، 61/0 اعلام کرد. میزان این همبستگی تا 90 درصد نیز در پژوهش‌های مختلف گزارش شده است. اخیرا راهنمای آماری و تشخیصی اختلال‌های روانی (ویراست چهارم، متن بازنگری شده) درسال 2000، &amp; nbsp; ملاک‌های پژوهشی اختلال مختلط اضطراب و افسردگی را به صورت جداگانه در این کتابچه آورده است. این تشخیص، ملاک‌های زیر را در یک دوره‌ی زمانی یک ماهه شامل می‌شود: خلق ملالت بار، مستمر یا عود کننده که با 4 یا تعداد بیشتری از علائم زیر مشخص می‌شود: اشکال در تمرکز، اختلال خواب، خستگی یا نیروی کم، تحریک‌پذیری، زود به گریه افتادن، نگرانی، ترصد بیش از حد، در انتظار بدترین بودن، یاس و بدبینی نافذ در مورد آینده و احترام به نفس پایین و احساس بی ارزشی. این ملاک‌های تشخیصی توجه ویژه به این موضوع را می‌رساند. علاوه بر همبودی همزمان اضطراب و افسردگی، همبودی متوالی بین این دو اختلال نیز بسیار بالاست. به عبارت دیگر احتمال این‌که &amp; nbsp; اختلال‌های اضطرابی در آینده منجر یا منتهی به افسردگی شوند، بسیار زیاد است. برای مثال پژوهش‌ها نشان داده است که اختلال‌ اضطراب اجتماعی و اضطراب فراگیر همبودی متوالی بالایی با افسردگی دارند. پژوهش‌هایی نیز در ارتباط با اختلال وسواسی ـ اجباری و استرس پس آسیبی به نتیجه‌ی مشابه رسیده‌اند. به نظر می‌رسد اضطراب مزمن منجر به احترام به نفس پایین می‌شود که عاملی برای آسیب پذیری برای افسردگی است. علاوه بر این، همان‌طور که گفته شد اجتناب یکی از مولفه‌های اضطراب &amp; nbsp; است. اجتناب باعث کاهش تقویت مثبت در زندگی می‌شود. کاهش تقویت منجر به درماندگی می‌شود. درماندگی نیز به ناامیدی می‌انجامد که از مشخصه‌های اصلی افسردگی است. لذا به نظر می رسد اضطراب‌های مفرط به عنوان عامل خطرپذیری برای افسردگی هستند. از جمله علل همبودی بالای افسردگی و اضطراب عبارتند از: اشتراک تعداد زیادی از علائم اضطراب و افسردگی، آسیب پذیری مشترک روانشناختی ژنتیکی و بیولوژیکی بین اضطراب و افسردگی؛ همبستگی بالا بین ابزارهای اضطراب و افسردگی و ترغیب نظام‌های تشخیصی به همبودی با ارائه‌ی تشخیص‌های چندگانه. برای مثال پژوهشگران عاطفه‌ی منفی، کنترل ناپذیری، پیش‌بینی ناپذیری و حس کنترل شخصی و خودکارآمدی پایین را به‌عنوان عوامل آسیب‌پذیری مشترک برای اضطراب و افسردگی مطرح &amp; nbsp; کرده‌اند. همبودی بالای اضطراب و افسردگی می‌تواند تلویحاتی برای درمان و پیشگیری از این اختلال‌ها داشته باشد. تقدم اختلال‌های اضطرابی بر افسردگی ضرورت مداخله در زمینه‌ی اختلال‌های اضطرابی را می‌رساند. درمان و پیشگیری از اضطراب به کاهش افسردگی که یکی از مشکلات جدی سلامت روان است، منجر خواهد شد. به نظر می‌رسد شناخت، آسیب شناسی، درمان و پیشگیری از اضطراب و افسردگی نیازمند پژوهش‌های بیشتری است و امید می‌رود که منجر به ارتقای سلامت روان در جمعیت عمومی و افراد مبتلا به اختلال‌های اضطرابی و افسردگی شود. رابطه‌ی اختلال‌های اضطرابی با اختلال‌های دیگر اختلال‌های اضطراب هم‌چنین با اختلال‌های خواب، وابستگی به الکل و مواد و... رابطه‌ی تنگاتنگی دارند. این در حالی است که فقط 20 درصد این افراد طی 12 ماه و 40 درصد آن‌ها در طول عمر برای دریافت خدمات درمانی مراجعه می‌کنند. خسارت &amp; nbsp; بسیار بالای اختلال‌های اضطرابی اختلال‌های اضطرابی هزینه‌های بسیار بالایی بر جامعه تحمیل می‌کنند. بسیاری از خسارت‌های اختلال‌های اضطراب به صورت غیرمستقیم بر جامعه تحمیل می‌شوند. برای مثال خسارت‌های اقتصادی این اختلال‌ها در سال 1990 در ایالات متحده 42 میلیارد دلار تخمین زده شده است. بیکاری، مشکلات شغلی، تحصیلی، مشکلات در روابط بین فردی و خانواده در بسیاری از تحقیقات گزارش شده است. تمام این موارد، همچنین کمبود متخصصین مربوطه در اغلب نقاط کشور، ضرورت سیاست‌گذاری در جهت پیشگیری از &amp; nbsp; این اختلال‌ روانی &amp; nbsp; در &amp; nbsp; کشور ما را دو چندان می‌کند. تدوین: ابوالفضل محمدی دانشجوی دکترای روانشناسی بالینی انستیتو روانپزشکی تهران (وابسته به دانشگاه علوم پزشکی ایران) خبرنگار روانشناسی بالینی سرویس مسائل راهبردی خبرگزاری دانشجویان ایران اشاره: درحالی‌که &amp; nbsp; سیاست‌های کلان نظام در بخش کشاورزی بر ارتقا  ضریب بهره‌وری از آب در تولید محصولات کشاورزی &amp; nbsp; تاکید می‌کند؛ &amp; nbsp; به‌دلیل محدودیت‌های اجتماعی و فرهنگی، مشکلات اقتصادی، محدودیت‌های طرف تقاضا، محدودیت‌های برنامه‌ای، عدم جامعیت قوانین و آیین نامه‌های تهیه شده مرتبط با منابع آب، بهره برداری غیرکارآمد از سرمایه‌های موجود، بهره‌برداری بی‌رویه از منابع آب زیر زمینی، افزایش آلودگی منابع آب، نارسایی در نظام تصمیم سازی، ناکارآیی نظام تخصیص آب و مواردی از این قبیل، تحقق این سیاست‌ با موانع بزرگی مواجه است. این نوشتار که حاصل بررسی‌های انجام گرفته در سرویس مسائل راهبردی دفتر مطالعات خبرگزاری دانشجویان ایران است، &amp; nbsp; ویرایش نخست ششمین مقاله‌ی «آشنایی با مفاهیم آبیاری» از مجموعه متون آموزشی «آشنایی با مفاهیم مهندسی کشاورزی»، ویژه‌ی خبرنگاران سیاستی و سیاست‌پژوهان کشاورزی است که به بیان &amp; nbsp; ویژگی‌های بازار آب &amp; nbsp; می‌پردازد. سرویس مسائل راهبردی ایران، آشنایی با مفاهیم تخصصی &amp; nbsp; در هر حوزه را مقدمه‌ی ایجاد یک عرصه‌ی عمومی برای گفت وگوی دانشگاهیان و حرفه‌مندان با مدیران و سیاست‌گذاران درباره‌ی سیاست‌ها و استراتژی‌ها و برنامه‌ها در آن حوزه می‌داند و اظهار امیدواری می‌کند تحقق این هدف، ضمن مستند سازی تاریخ فرآیند سیاست‌گذاری عمومی و افزایش نظارت عمومی بر این فرآیند، موجب طرح دید‌گاه‌های جدید و ارتقای کیفیت آن در حوزه‌های مختلف شود. سرویس مسائل راهبردی &amp; nbsp; ایران ضمن اعلام آمادگی برای بررسی دقیق‌تر نیاز‌های خبرنگاران و سیاست‌پژوهان محترم، علاقه‌مندی خود را برای دریافت (rahbord. isna@gmail. com) &amp; nbsp; و انتشار دیدگاه‌ها و مقالات دانشجویان، پژوهشگران، حرفه‌مندان، مدیران و سیاست‌گذاران محترم در ارائه‌ی عناوین جدید &amp; nbsp; و یا تکمیل یا ویرایش هر یک از گزارش‌ها و مقالات موجود &amp; nbsp; اعلام می‌کند. ویژگی‌های بازار آب بازار یک نهاد مبادله است که فعالیت‌های اقتصادی را تنظیم &amp; nbsp; و &amp; nbsp; به‌وسیله‌ی تعیین قیمت، اطلاعات مربوط به &amp; nbsp; نیازهای مطرح شده و امکانات موجود را به مصرف‌کنندگان و تولیدکنندگان برای انتخاب‌های بهینه منتقل می‌کند. 1- شرایط عمومی بازار در تخصیص کارآمد: در اقتصاد رفاه ثابت شده‌است که نهاد بازار منابع را به کالاها و خدمات گوناگون &amp; nbsp; به شیوه‌ا‌ی &amp; nbsp; بهینه اختصاص می‌دهد، به‌نحوی‌که با تخصیص مجدد نمی‌توان رفاه &amp; nbsp; مصرف‌کننده یا مازاد &amp; nbsp; تولیدکننده را بدون کاهش حق دیگری بالا برد. گفتنی‌ست مورد &amp; nbsp; در پیش گفته شده در صورتی امکان پذیر است که موارد زیر برقرار باشد: 1- ورود به بازار و خروج از آن آزاد بوده و نیازمند مجوز نباشد. 2- رقابت شرکت کنندگان در بازار به شیوه‌ای باشد که هیچ‌کدام نتوانند برای تعیین قیمت و &amp; nbsp; میزان داد و ستد کالا در بازار &amp; nbsp; اعمال نفوذ کنند. &amp; nbsp; 3- &amp; nbsp; داد و ستدکنندگان از قیمت کالاها و نهاده‌ها آگاهی لازم را داشته باشند. 4- کالاها و نهاده‌های مبادله شده همگن باشند. 5- انتقال و ورود منابع &amp; nbsp; به بازار آزاد و بدون هزینه باشد. اگر شرایط &amp; nbsp; در پیش گفته شده در بازار آب حاکم باشد می‌توان &amp; nbsp; کالا یا نهاده‌ی آب را به بهترین &amp; nbsp; شیوه‌ی مصرف کرده و &amp; nbsp; با روشی مقرون به صرفه تامین &amp; nbsp; و به نیازمندترین مصرف‌کننده اختصاص داد؛ این &amp; nbsp; روند تا عرضه، تخصیص و توزیع آخرین واحد آب ادامه خواهد داشت. &amp; nbsp; لازم به توضیح است میزان کل عرضه و تقاضاهای آب را نیز بازار به شکل بهینه‌ای تعیین می‌کند. 2- نحوه‌ی تخصیص و تعیین قیمت: آب دارای مصارف کشاورزی، صنعتی، شرب و غیره &amp; nbsp; است، متقاضیان آب در بازار تمایل یا نیاز خود را با پرداخت پول برای این کالای حیاتی و ضروری ابزار می‌کنند؛ بنابراین &amp; nbsp; اولین واحد آب که در بازار به مصرف‌کننده‌ای &amp; nbsp; عرضه می‌شود &amp; nbsp; که بیشترین تمایل برای پرداخت را داشته باشد؛ به‌عبارت دیگر، اولین واحد آب به کسی تعلق می‌گیرد که حاضر است برای بدست آوردن آب از مصارف دیگر خود چشم‌پوشی کند تا بتواند بهای بالاتر برای &amp; nbsp; آن بپردازد، گفتنی‌ست دومین و سومین واحد آب نیز به همین &amp; nbsp; روش به بهترین مصرف و نیازمندترین متقاضی می‌رسد؛ از سوی دیگر هر واحد آب را آب‌یاران زیادی حاضرند از منابع سطحی یا زیرزمینی عرضه کنند، هر کدام که توانستند آب را ارزان‌تر تامین کنند، قادر به فروش آب خواهند بود. &amp; nbsp; لازم به توضیح است با استفاده از این شیوه &amp; nbsp; کسانی قادرخواهند بود برای عرضه‌ی آب به رقابت بپردازند که با هزینه‌ی کمتری آن را حیازت و منتقل کنند؛ &amp; nbsp; بنابراین &amp; nbsp; آب به میزانی عرضه خواهد شد که برای آن تقاضا باشد، یعنی قیمتی که مشتریان برای خرید یک واحد اضافی آب حاضرند بپردازند با قیمتی که عرضه‌کنندگان یک واحد بیشتر از همان مقدار آب را حاضرند بفروشند برابر باشد. هر واحد اضافی آب که عرضه می‌شود برای فروشندگان هزینه‌ای &amp; nbsp; مازاد جهت تامین و انتقال و هم‌چنین تصفیه دارد، می‌توان به این نتیجه رسید که آب به میزانی در بازار عرضه می‌شود که هزینه‌ی عرضه‌ی یک واحد اضافی آب یا هزینه‌ی کرانه‌ای (جاری) آن، با قیمتی که متقاضیان حاضر &amp; nbsp; به پرداخت آن هستند مساوی باشد. در بازار رقابت کامل آب، یا هر بازار مشابه دیگر، &amp; nbsp; ارزش و &amp; nbsp; میزان بهینه‌ی آب تعیین می‌شود، این قیمت از &amp; nbsp; سویی برابر با ارزش اجتماعی آب برای متقاضیان است، &amp; nbsp; تا افراد &amp; nbsp; معادل همین مبلغ از مصرف سایر کالاها و خدمات چشم‌پوشی کرده تا بتوانند آب را بخرند. &amp; nbsp; هم‌چنین ارزش آب مساوی هزینه‌ی اجتماعی آن نیز می‌باشد، زیرا عرضه‌کنندگان همین مبلغ از مخارج نهاده‌ها را به‌جای تولید سایر کالاها صرف عرضه‌ی آب کردند. گفتنی‌ست قیمت آب در بازار با ارزش &amp; nbsp; و هزینه‌ی اجتماعی آن برابر و &amp; nbsp; میزان آن نیز بهینه است زیرا همین مقدار مصرف نیاز متقاضیان را تامین می‌کند و &amp; nbsp; از سویی &amp; nbsp; تولید آن برای تولیدکنندگان مقرون به صرفه است. مصرف &amp; nbsp; این &amp; nbsp; میزان از آب با توجه به مبلغی که برای آن می‌پردازند رفاه مصرف‌کنندگان و صنعت‌گران را نیز بیشینه &amp; nbsp; کرده و فروشندگان آب نیز با توجه به مخارجی که صرف کرده و درآمدی که از فروش آب کسب کرده‌اند سودشان به حداکثر می‌رسد. اگر مصرف‌کنندگان آب را از حقابه‌ی خود فروخته و مخارجی برای آن صرف نکرده باشند، رفاه &amp; nbsp; آنها از درآمد حاصل از &amp; nbsp; فروش آب ذخیره‌ای که برایشان باقی‌مانده به &amp; nbsp; بیشترین میزان خود می‌رسد، بنابراین &amp; nbsp; بازار رقابت کامل، رفاه خالص مصرف‌کنندگان آب را حداکثر می‌کند &amp; nbsp; و این بازار سود کشاورزان و سود یا مازاد خالص عرضه‌کنندگان را به حداکثر و هزینه‌ی تولید کالا یا نهاده‌ی عرضه شده را به حداقل می‌رساند. &amp; nbsp; 3- شرایط ویژه بازار در تخصیص کارآمد آب &amp; nbsp; تخصیص کارآمد &amp; nbsp; آب هنگامی از &amp; nbsp; سوی نهاد بازار &amp; nbsp; قابل اجرا است &amp; nbsp; که علاوه بر &amp; nbsp; رعایت موارد گفته شده در این مقاله &amp; nbsp; شرایط زیر نیز در بازار برقرار باشد. (1) 1- حقوق مالکیت، مزایا و تعهدات بهره‌برداران تعریف و تدوین شده باشد. 2- فعالیت‌های مصرفی یا تولیدی دارای آثار جانبی مثبت یا منفی قابل انتقال به سایر مبادله‌کنندگان نباشد. 3- از استفاده بیش از حد بهینه‌ی یک منبع به‌دلیل مشترک بودن آن بتوان جلوگیری کرد. 4- منبع یا کالا همگانی سره نباشد به‌طوری که درصورت بهره‌مند شدن یک مصرف‌کننده یا تولیدکننده از منابع یا عوارض آن، سایر مصرف و تولیدکنندگان نیز بدون پرداخت یا دریافت هزینه‌ای از آن بهره‌مند شوند. 5- اطلاعات طرفین معامله مساوی و متقارن باشد، &amp; nbsp; به‌عبارت دیگر &amp; nbsp; هر اطلاعاتی که یکی از دو طرف راجع به شرایط بازار، قیمت، &amp; nbsp; میزان کالا، مهارت و قابلیت خود برای مدیریت تولید داشته باشد طرف دیگر نیز از آن آگاه باشد. 6- شرایط و تکنولوژی تولید به گونه‌ای باشد که &amp; nbsp; تنها یک قیمت و مقدار تعادلی در بازار برقرار باشند. در صورتی‌که هریک از موارد در پیش گفته شده در بازار حاکم نباشد &amp; nbsp; ارزش و مقداری که تعیین می‌شود بهینه نخواهد بود و در اصطلاح بازار در انجام ماموریت خود شکست می‌خورد. &amp; nbsp; ادامه دارد... منابع: 1- صدر، سید کاظم، اهمیت بازار آب، معاونت برنامه‌ریزی، دفتر اقتصاد آب، سازمان مدیریت منابع آب، وزارت نیرو 1381. تدوین: مهندس حمید بابایی دانشجوی کارشناسی ارشد مهندسی &amp; nbsp; آبیاری دانشگاه تهران خبرنگارمهندسی &amp; nbsp; کشاورزی سرویس مسائل راهبردی خبرگزاری دانشجویان ایران کارشناسان مناطق نفت خیز جنوب با انتشار بیانیه‌ای، ضمن انتقاد از نحوه انعقاد قرارداد توسعه آزادگان شمالی با شرکت cnpc چین، ابعاد مختلف مشکلات فنی؛ اقتصادی و حقوقی این قرارداد را تشریح کردند. به گزارش گروه دریافت خبر سرویس مسائل راهبردی خبرگزاری دانشجویان ایران در این بیاینه آمده است: در قبال حدود یک میلیارد دلاری که طی فاز اول این قرارداد قرار است بصورت تدریجی وارد کشور شود طی مدت کوتاهی حداقل 3 میلیارد دلار ارز از کشور خارج می‌شود. کارشناسان مناطق نفت خیز جنوب در ا ین &amp; nbsp; بیانیه &amp; nbsp; یادآور می‌شوند: انعقاد قراردادهای بیع‌متقابل در توسعه میادین نفت و گاز یکی از مهم‌ترین موضوعات چالش‌برانگیز دهه اخیر صنعت نفت کشور بوده به نحوی که مدافعان انعقاد اینگونه قراردادها با زیر سئوال بردن استعدادها و توانائی‌های ارزش‌مند اجرائی بخش بالادستی صنعت نفت کشور تحت عناوینی همچون عدم امکان اجرای پروژه در مدت مشخص در کشور، نیاز فوری و یکجا به منابع بسیار هنگفت ارزی و عدم امکان دسترسی به تکنولوژی لازم برای توسعه میادین قصد داشتند که نسبت به انعقاد قرارداد بیع‌متقابل در 52 میدان نفتی و گازی کشور اقدام کنند. این بیانیه تاکید می‌کند: در قراردادهای بیع‌متقابل برخلاف آنچه تبلیغ میشود اساساً "مدیریت" اجرائی و مالی در اختیار پیمانکار خارجی است اما عمده عملیات‌های اجرائی توسط پیمانکاران فرعی دست دوم یا حتی دست سوم انجام می‌گیرد و پیمانکار اصلی در حقیقت حق مدیریت یا به عبارت روشن‌تر واسطه‌گری را تحت عنوان پاداش (remuneration) می‌گیرد. در ادامه این بیانیه &amp; nbsp; یادآوری می‌شود: از همان ابتدا کارشناسان نفتی کشور و در راس آن‌ها جمعی از کارشناسان مناطق نفتخیز جنوب با ارائه استدلال‌های فنی عدم تناسب کاربرد شیوه بیع‌متقابل با موضوع توسعه علمی میادین، عدم نیاز فوری و یکجا به منابع هنگفت ارزی برای توسعه مخزن، خروج حجم انبوه ارز از کشور طی مدت کوتاه قرارداد از طریق بازپرداخت قراردادها، سهولت دسترسی به تکنولوژی‌های مورد نیاز در بخش بالادستی صنعت نفت، عدم تعهد حقوقی/قراردادی پیمانکار خارجی در مقابل مبانی برنامه‌ریزی تولید نظیر ارزیابی حجم ذخائر و ریسک قیمت نفت در قراردادهای بیع‌متقابل که می‌توانند عامل تولید غیرصیانتی باشد، ایجاد تاسیسات غیرضروری، اخلال در درآمدهای نفتی و نیز تضعیف حاکمیت ملی بر مدیریت منابع نفتی و گازی کشور ناشی از استقراض‌های گران قیمت خارجی تحت عنوان قراردادهای بیع‌متقابل شود را بارها در سطح کشور مطرح کردند. متاسفانه علیرغم هشدارهای مکرر کارشناسان کشور، تعداد زیادی از اینگونه قراردادها منعقد گردید. نکته تاسف‌آور آن بود که مسئولین وقت در دفاع از قراردادها به ارقام اعلام شده پیمانکاران خارجی برای میزان ذخائر استناد می‌کردند در حالیکه پیمانکاران خارجی نسبت به آن ارقام هیچگونه مسئولیت حقوقی/ قراردادی نداشتند. در ادامه این بیانیه آمده است: امروز بیش از یک دهه از زمان شروع انعقاد قراردادهای بیع‌متقابل برای توسعه میادین نفت و گاز می‌گذرد و فرصت مناسبی است تا با مقایسه منطقی بین آنچه ادعا می‌شد و آنچه در عمل اتفاق افتاد از این تجربه بزرگ و البته تلخ کشور بهره‌مند شویم. اگر روزی بحث‌ها در سطح نظری مطرح بود امروز به ارزیابی عملکردها و نتایج سال‌ها تجربه می‌توان پرداخت. لذا باید بدانیم کدام پروژه بیع‌متقابل در مدت زمان و هزینه اعلام شده توسط پیمانکار خارجی به پایان رسید، کدام پروژه بیع‌متقابل به اهداف تولیدی خود دست یافته و متناسب با حدود 50 میلیارد دلار استقراض خارجی در قراردادهای بیع‌متقابل، کدام تکنولوژی منحصر بفرد از طریق این قراردادها وارد کشور شده که تنها از همین طریق دستیابی به آن ممکن بوده است؟ در بخش دیگری از این بیانیه با اشاره به دیدگاه‌های رییس جمهور گفته می‌شود: "ما می‌توانیم" یکی از شعارهای محوری ریاست محترم جمهور بوده است. این نگاه و رویکرد کاملاً متفاوت با دیدگاه خود باخته‌ای است که انعقاد قراردادهای بیع‌متقابل را تنها راه استخراج نفت خام می‌دانست. این رویکرد تحسین‌برانگیز بدنبال خود افتخارات بسیاری نصیب صنعت نفت کشور کرد که از جمله می‌توان به ارائه طرح مهندسی و اجرای توسعه میدان آزادگان توسط شرکت ملی مناطق نفتخیز جنوب با اتکا به توان داخلی بدون استفاده از قرارداد بیع‌متقابل ظرف مدت 6 ماه و در میان شگفتی ناظران خارجی و خصوصاً پیمانکار ژاپنی که تحت تاثیر دستورات دولت امریکا بدنبال ایجاد اخلال در روند توسعه این میدان بود اشاره کرد. این اقدام قابلیت‌های اجرائی کم نظیر صنعت نفت کشور را نشان داد. این بیانیه می‌افزاید: در شرایطی که رویکرد شجاعانه ریاست جمهوری و تجربه یک دهه کاربرد ناموفق قراردادهای بیع‌متقابل فرصت بی‌نظیری برای بررسی مبانی که صنعت نفت را دچار این مشکلات کرد، متاسفانه شاهد آن هستیم که قرارداد بیع‌متقابل دیگری در میدانی بنام آزادگان شمالی منعقد می‌گردد. هر چند قرارداد جدید تحت عنوان "بیع‌متقابل اصلاح شده" مطرح شد اما کیست که نداند که اصولاً شیوه بیع‌متقابل در تعارض ماهوی با موضوع توسعه علمی میدان نفتی است و چند اصلاح کوچک قراردادی اگر هم انجام شده باشد نمیتواند این تعارض را مرتفع سازد. کارشناسان مناطق نفت خیز جنوب در ادامه بیانیه خود توضیح می‌دهند: قرارداد بعنوان آزادگان شمالی اعلام شده در حالیکه واقعیت بیرونی‌ای بنام میدان جدید آزادگان شمالی وجود ندارد. منطقه قرارداد بخشی از میدان آزادگان است که در حال توسعه توسط سازمان‌های ملی صنعت نفت است. اصولاً تکه تکه کردن یک مخزن نفتی براساس عوارض سطح‌الارضی بر کدام اصول علمی استوار است؟ شاید مجدداً عنوان شود عدم وجود منابع مالی برای عملیات توسعه، عامل اصلی انعقاد این قرارداد است. پاسخ این بهانه ضعیف طی 10 سال گذشته بارها و بارها توضیح داده شده است. بنابراین گزارش، براساس آنچه که عنوان شده با یک محاسبه سرانگشتی روشن می‌شود در قبال حدود یک میلیارد دلاری که طی فاز اول این قرارداد قرار است بصورت تدریجی وارد کشور شود طی مدت کوتاهی حداقل 3 میلیارد دلار ارز از کشور خارج می‌شود. اگر درآمد نفتی کشور می‌تواند برای بازپرداخت وام، سود وام، کارپردازی و دستمزد پیمانکار و در یک کلام بازپرداخت قرارداد بیع‌متقابل هزینه شود چرا نمی‌توان بخشی از همین درآمد را برای سرمایه‌گذاری استفاده کرد و بخش دیگری از همین درآمد بجای آنکه بعنوان پاداش به حساب پیمانکار خارجی واریز شود به حساب خزانه کشور واریز گردد؟ در ادامه این بیانیه آمده است: براساس کدام نظریه کارشناسی برای تولید 75 هزار بشکه نفت حدود 2 میلیارد دلار نیاز است؟ کدام بخش کارشناسی تایید کرده که این کم هزینه‌ترین، علمی‌ترین و سریع‌ترین روش است؟ در اخبار رسمی قید شده که برنامه توسعه جامع میدان بعد از 3 ماه دیگر تهیه خواهد شد، اما اعلام می‌شود که قرار است 58 حلقه چاه جدید در فاز نخست حفاری شود. این اخبار متعارضند. بدیهی است که در توسعه علمی مخازن، انجام مطالعه مهندسی مخازن و سپس ارایه طرح توسعه اولیه میدان مطرح است این مطالعه، چگونه، کی و توسط چه سازمانی انجام شده است؟ کدام سازمان مهندسی برآن نظارت کرده؟ اگر mdp (نقشه جامع توسعه میدان) تهیه نشده چگونه قرارداد منعقد شده است؟ زیرا mdp مبنای تهیه شرح کار و محاسبات هزینه است. در حالیکه هنوز قرارداد فاز یک وارد مرحله اجرائی هم نشده چرا برای 5 سال بعد تصمیم‌گیری شده و قرارداد فاز دوم نیز با همین پیمانکار منعقد شده است. در حالیکه مدت اجرا و بازپرداخت قرارداد فاز یک حدود 12 سال است چرا به درآمدهای 25 ساله برای توجیه قرارداد استناد میشود؟ از آنجائیکه این بخش از میدان آزادگان در منطقه هورالعظیم و در عمق 2 تا 3 متری قرار دارد گفته می‌شود این میدان در زیر آب قرار دارد؟ وقتی عمق هور بزحمت به چند متر میرسد چه تکنولوژی خاصی برای توسعه میدان نیاز داریم در حالیکه تجربه توسعه مخازن در فلات قاره در اعماق دهها متری کف دریا را داریم؟ در حالیکه کلیه هزینه توسعه میدان آزادگان از بخشی از تولید توسعه اولیه (زودهنگام) قابل تامین است چه نیاز مالی عامل انعقاد این قرارداد بوده است؟ در حالیکه تا کنون طی مدت کوتاه تولید زودهنگام توسط شرکت ملی مناطق نفتخیز جنوب از میدان آزادگان حدود 5 میلیون بشکه نفت تولید شده است. &amp; nbsp; این بیانیه ادامه می‌دهد: براساس مفاد اعلام شده در قرارداد، باز هم ریسک کاهش قیمت نفت بعهده شرکت ملی نفت ایران است و اگر قیمت نفت از 50 دلار در هر بشکه که در محاسبات منظور شده تا حد 14 دلار هم سقوط کند پیمانکار خارجی به تمام سود خود خواهد رسید اما این وضعیت میتواند حتی عامل حدود 5 میلیارد دلار ضرر ناشی از این قرارداد برای کشور شود. در خبرها اعلام شده که شرکت چینی سابقه خوبی در اجرای قراردادهای نفتی کشور دارد و به قرارداد مسجدسلیمان اشاره شده است. آنچه همگان از قرارداد مسجدسلیمان می‌دانند آن است که شرکت چینی عامل توقف چندین ساله این قرارداد بوده و تنها پس از آنکه هزینه قرارداد را حدود 2 برابر کرد اقدامات اجرائی خود را آغاز نمود. عدم النفع کشور ناشی از توقف چند ساله اقدامات توسط شرکت چینی در مسجدسلیمان بسیار بیشتر از آن چیزی است که قرار است شرکت چینی هزینه کند. از طرف دیگر عدم انجام تعهدات قراردادی توسط شرکت ژاپنی در میدان آزادگان که کلاف سردرگم توسعه میدان با طرفهای متعدد را ایجاد کرده هم اکنون با طرف جدید دیگری بنام شرکت cnpc مواجه می‌شود. این بیانیه می‌افزاید: نکته مهم دیگر آن است که مسئولیت اجرای این قرارداد باز هم به شرکتی داده شده که در سالهای گذشته براساس تفکر غیرعلمی "مجزا دیدن توسعه میدان از تولید" بنا شده است نقش اصلی این شرکت دور زدن شرکتها و سازمانهای مسئول تولید و واسطه‌گری برای قراردادها و شرکتهای خارجی بوده است. انتظار این بود مسئولین جدید ضمن بررسی کارنامه کاملاً ناموفق این شرکت به بازنگری در اصل ایجاد این شرکت کوچک ولی با اختیارات و امکانات تقریباً نامحدود و صدمات جبران‌ناپذیری که صنعت نفت کشور از آن دیده نسبت به اصلاح آن بپردازند. کارشناسان مناطق نفت خیز جنوب در پایان متذکر می‌شوند: ما بعنوان جمعی از کارشناسان مناطق نفتخیز جنوب انتظار داریم مسئولین وزارت نفت و شرکت ملی نفت ایران با اتکا به شعارهای اصول‌گرایانه ریاست جمهوری اعتماد خود را به توانمندیهای ملی افزایش دهند و چنانچه قصد استفاده از قابلیتهای شرکتهای خارجی را دارند می‌توانند از آنها در بخشهای اجرائی پیش گفته برمبنای نظریه فنی و کارشناسی و با لحاظ کردن سود و صرفه‌ کشور اقدام نمایند. ﻿ اشاره: آن‌چه که در پی می‌آید ویرایش دوم کتاب سیاست‌های توسعه‌ی بخش کشاورزی و منابع طبیعی، شامل لینک &amp; nbsp; 7 مجله‌ی الکترونیکی سرویس مسائل راهبردی ایران در بخش کشاورزی است که &amp; nbsp; در این &amp; nbsp; سرویس &amp; nbsp; تدوین و منتشر شده است. این مجلات که دربردارنده‌ی روایتی تخصصی از سیاست‌ها و فرآیند‌ سیاست‌گذاری در زیربخش‌های مختلف کشاورزی و اخبار و تحولات مربوط به آن است، به انعکاس دید‌گاه‌های دانشجویان و استادان و متخصصان کشاورزی در این باره می‌پردازند. سرویس مسائل راهبردی خبرگزاری دانشجویان ایران اظهار امیدواری می‌کند ایجاد عرصه‌ا‌ی عمومی برای گفت‌وگوی دانشگاهیان با مدیران، تصمیم‌سازان، تصمیم‌گیران و سیاست‌گذاران درباره‌ی سیاست‌ها و فرآیند سیاست‌گذاری عمومی ضمن مستندسازی تاریخ فرآیند سیاست‌گذاری عمومی و افزایش نظارت عمومی بر این فرآیند، موجب طرح دید‌گاه‌های جدید و ارتقای کیفیت آن در حوزه‌های مختلف شود. کتاب سیاست‌های توسعه‌ی بخش کشاورزی با ترکیبی از مجلات مختلف می‌کوشد، تحلیل مسئله و راه‌ حل‌های توسعه‌ی بخش کشاورزی را به گونه‌ای روش‌مند و مبتنی بر ابزار برنامه‌ریزی راهبردی (swot) در عرصه‌عمومی کاربردی کند. (swot) یکی از مهمترین ابزار‌های برنامه‌ریزی راهبردی است. در این روش مجموعه‌ی نقاط قوت (strengths) و ضعف (weaknesses) در «درون بخشی» سازمان یا بخش مربوطه و فرصت‌ها (opportunities) و تهدیدات (threats) در «محیط پیرامونی» آن مورد بررسی قرار می‌گیرد. با این حال هنگام پرداختن به یک مسئله لازم نیست که هر نویسنده‌ای این الگو را به طور کامل ارائه دهد بلکه بررسی یک نقطه قوت یا ضعف در قالب یک مقاله می‌تواند بسیار ارزشمند باشد؛ به ویژه هنگامی‌که این مقاله انعکاس یک پژوهش روش‌مند دانشگاهی با ادبیاتی ساده باشد. امروزه بسیاری از پایان‌نامه‌ها، پروژه‌ها و پژوهش‌های دانشجویان و متخصصان مهندسی کشاورزی و منابع طبیعی کاربرد‌هایی ارزشمند و تحول‌آفرین در اصلاح سیاست‌ها و برنامه‌های توسعه‌ی کشور دارند، گاه تشخیص مسئله یا بیان راه حل خود موضوع پژوهش‌ها و پایان‌نامه‌های دانشجویی پیچیده‌ای بوده است و صدها ساعت زمان یک دانشجو یا پژوهش‌گر صرف آن شده است، دانشجویان و پژوهشگران می‌توانند حاصل پژوهش‌های خود را که پیش از این در مقالات علمی - پژوهشی منتشر شده است، یک‌بار دیگر با ادبیاتی غیر تخصصی برای آگاهی همگان منتشر ‌کنند و درباره‌ی نتایج و کاربرد‌های ‌آن‌ها در اصلاح سیاست‌ها و تصمیمات کشور برای سیاست‌گذاران و عموم مردم توضیح ‌دهند. انتشار دوباره‌ی این پژوهش‌ها با ادبیاتی قابل فهم برای عموم می‌تواند موجب آن شود که عموم مردم، نمایند‌گان مجلس، مدیران و سیاست‌گذاران از آن آگاهی یابند و زمینه‌ای برای ایجاد یک عرصه‌ی عمومی برای گفت و گوی دانشگاهیان با سیاست‌گذاران و مدیران درباره‌ی سیاست‌های کشور گشوده شود. گروه مهندسی کشاورزی، منابع طبیعی و اقتصاد کشاورزی سرویس مسائل راهبردی خبرگزاری دانشجویان ایران (ایسنا) درحال حاضر در تمام گرایش‌های مهندسی کشاورزی شامل (گیاه‌پزشکی، آبیاری، زراعت، خاکشناسی، علوم دامی، ترویج، ماشین آلات و مکانیزاسیون کشاورزی و باغبانی، اقتصاد کشاورزی) و کلیه گرایش‌های منابع طبیعی اعم از (شیلات و آبزی پروری، جنگلداری، صنایع چوب و کاغذ، محیط زیست و مراتع و آبخیزداری) و هم‌چنین رشته‌ی اقتصاد کشاورزی به تدوین مقالات مفاهیم پایه‌ و تخصصی و همچنین جداول swot (نقاط قوت، ضعف و فرصت‌ها و تهدیدات) مشغول است. سرویس مسائل راهبردی ایران ضمن اعلام آمادگی برای بررسی دقیق‌تر نیاز‌های خبرنگاران و سیاست‌پژوهان محترم، علاقه‌مندی خود را برای دریافت (isnakeshavarzi@yahoo. com) مقالات دانشجویان، پژوهشگران، حرفه‌مندان، مدیران و سیاست‌گذاران محترم و پیشنهادات آن‌ها در ارائه‌ی عناوین جدید مقالات و یا تکمیل یا ویرایش مقالات منتشرشده، اعلام می‌کند. در پی لینک مجلات پیش گفته و متن معرفی کلی آن‌ها به حضور خوانندگان گرامی تقدیم می‌گردد. برای مشاهده‌ی متن هر مجله بر روی عنوان آن کلیک کنید. 1- مجله مفاهیم مهندسی کشاورزی و منابع طبیعی-ویرایش &amp; nbsp; سوم (برای مشاهده‌ی متن مجله کلیک کنید) این مجله شامل لینک 46عنوان از متون آموزشی آشنایی با مفاهیم مهندسی کشاورزی و منابع طبیعی، ویژه‌ی خبرنگاران سیاستی و سیاست‌پژوهان بخش کشاورزی و منابع طبیعی است که در سرویس مسائل راهبردی دفتر مطالعات خبرگزاری دانشجویان ایران، تدوین شده است. امروزه‌ بسیاری از پایان‌نامه‌ها، پروژه‌ها و پژوهش‌های دانشجویان و متنخصصان مهندسی کشاورزی و منابع طبیعی کاربرد‌هایی ارزشمند و تحول آفرین در اصلاح سیاست‌ها و برنامه‌های توسعه‌ی کشور دارند؛ مقالات این مجله به همت مجموعه‌ای از دانشجویان کارشناسی ارشد و دکتری دانشگاه‌های گوناگون کشور تدوین شده است. در این مقالات با ادبیاتی ساده مفاهیمی تخصصی برای خواننده توضیح داده می‌شود. تعریف ساده‌ی واژه‌های تخصصی، قبل از استفاده از آن‌ها در هر مقاله یا نشست امکان درک مطلب را برای هر خواننده‌ای با هر تخصص و هر سطح دانشی فراهم می‌کند. ناشناخته بودن کلیات برخی از مفاهیم تخصصی که در سیاست‌های یک حوزه‌ی اجرایی کاربرد دارند، به معنای آن است که افکار عمومی محروم از امکان نظارت بر این سیاست‌ها هستند. از این منظر انتشار مقالات «مفاهیم مهندسی کشاورزی و منابع طبیعی» در واقع پیش نیاز طرح مسائل سیاست‌گذاری کشاورزی و برگزاری نشست‌های هم‌اندیشی، میزگرد‌های و کارگاه‌هایی است که برای بررسی سیاست‌های توسعه بخش کشاورزی برگزار می‌شود؛ چراکه یکی از مهم‌ترین مشکلات در برگزاری نشست‌های هم‌اندیشی با نمایندگان و حتی مدیران، ناآشنایی برخی از آن‌ها با ادبیات مسئله‌ای است که پژوهش‌گر حاضر در نشست قصد بیان آن‌ها را دارد. گاه اغلب زمان یک نشست برای پیدایی درک اولیه از مسئله طرح شده صرف می‌شود. روشن است که یک نماینده‌ی مجلس یا مدیر در خوشبینانه‌ترین نگاه می‌تواند تنها از تخصص یکی از گرایش‌های رشته‌ی مرتبط با کمیسیون یا حوزه‌ی مدیریتی خود برخوردار باشد، حال آن‌که او در حوزه‌ی گسترده‌ای مسوولیت تصمیم‌سازی یا تصمیم‌گیری دارد که تخصص‌های متعددی در آن کاربرد دارد. بنابراین هنگامی‌که پیش از برگزاری هر نشست با ارسال مقالاتی، مفاهیم تخصصی مورد نیاز برای دعوت شدگان (اعم از نمایندگان، مدیران و خبرنگاران آن حوزه) توضیح داده می‌شود، در واقع امکان بررسی بخشی از سیاست‌های کشاورزی که تاکنون افکار عمومی امکان پرداختن به آن‌ها را نداشتند فراهم ‌می‌آید. تا کنون در مقالات این مجله، به عناوین زیر پرداخته شده است: «نظام‌های کشاورزی»، «واژگان عمومی مهندسی گیاهپزشکی»، «کشاورزی پایدار» و «مدیریت تلفیقی آفات و بیماری‌ها و علف‌های هرز»، «مفاهیم فنی و اقتصادی آبیاری» و «تولید محصول سالم»، «مبانی زراعت»، «مبانی خاکشناسی»، &amp; nbsp; «کشاورزی زیستی»، &amp; nbsp; «مبارزه بیو لوژیک گلخانه» و «سیاست کشت» &amp; nbsp; &amp; nbsp; و هم‌چنین مباحث مربوط به مهندسی منابع طبیعی شامل «بیابان زایی و بیابان زدایی»، «شیلات» و «جنگلداری». توصیه می‌شود خوانندگان گرامی قبل از مطالعه‌ی هر موضوع، مقاله‌های مرتبط را در شماره‌های پیشین مجموعه مطالعه کنند. 2- مجله‌ی سیاست‌های بخش کشاورزی (برای مشاهده متن مجله کلیک کنید) این مجله‌ دربردارنده‌ی لینک مجموعه‌ای از گزارش‌های کارگاه‌های اقتصاد و مهندسی کشاورزی است که در سرویس مسائل راهبردی دفتر مطالعات خبرگزاری دانشجویان ایران، تدوین شده است. هم‌اندیشی‌ها و کارگاه‌هایی که برای بررسی سیاست‌های بخش کشاورزی در سرویس مسائل راهبردی خبرگزاری دانشجویان ایران برگزار می‌شود، امکان گفت‌وگوی اساتید، دانشجویان، پژوهش‌گران، متخصصان و فعالان بخش را با تصمیم‌سازان و تصمیم‌گیران کشور درباره‌ی سیاست‌های توسعه‌ی بخش کشاورزی فراهم می‌کند. بدیهی‌است انتشار متن کامل گزارش این نشست‌ها، یکی از بهترین مصادیق ایجاد عرصه‌ای عمومی برای گفت‌وگوی دانشگاهیان و سیاست‌گذاران و نظارت دانشگاهیان بر فرآیند‌های سیاست‌گذاری عمومی است. 3- مجله پیشینه سیاست‌گذاری در بخش کشاورزی- ویرایش دوم (برای مشاهده متن مجله کلیک کنید) مطالعه‌ی پیشینه‌ی سیاست‌گذاری از اولین مراحل سیاست‌پژوهی در هر حوزه محسوب می‌شود. در این زمینه، اسنادی چون: سند چشم انداز، سیاست‌های کلان، برنامه‌های توسعه و اسناد توسعه بخشی، قوانین مصوب مجلس از مهمترین اسناد سیاستی برای مطالعه‌ی این دسته از پژوهشگران محسوب می شود. مجله بررسی پیشینه‌ی سیاست‌گذاری در بخش‌های کشاورزی و منابع طبیعی به منظور تسهیل دسترسی خبرنگاران سیاستی و سیاست پژوهان دربردارنده‌ی مجموعه‌ای از این اسناد سیاستی ست. 4- مجله سیاست‌های اقتصاد کشاورزی (برای مشاهده متن مجله کلیک کنید) مجموعه‌ کارگاه‌ها و مقالات سرویس مسائل راهبردی ایران در بخش اقتصاد کشاورزی این مجله دربردارنده‌ی لینک ویرایش نخست مجموعه‌ی گزارش کارگاه‌های اقتصاد و برنامه ریزی کشاورزی و مجموعه‌ای از مقالات مرتبط است که در سرویس مسائل راهبردی دفتر مطالعات خبرگزاری دانشجویان ایران، تدوین شده است. 5- مجله swot درزیر بخش‌های کشاورزی (برای مشاهده متن مجله کلیک کنید) مطالعات پشتیبان برنامه چهارم توسعه کیفیت مطالعات پشتیبان اسناد توسعه، نقش بسیار پراهمیتی در قابلیت‌ها و کارکرد‌های این اسناد دارد؛ تحلیل مبانی نظری و بررسی‌های کاربردی انجام گرفته در این مطالعات، اهداف و جهت‌گیر‌های اصلی اسناد توسعه را تعیین می‌کنند. بررسی نقاط قوت و ضعف درون بخش و فرصت‌های و تهدیدات محیط پیرامونی (swot) یکی از مهم‌ترین مطالعات پشتیبان برنامه‌های توسعه است. این مجله شامل لینک 19بخش از مجموعه‌ی «اسناد ملی توسعه بخش کشاورزی و منابع طبیعی در برنامه‌ی پنج‌ساله چهارم توسعه» است که توسط دبیرخانه ستاد برنامه چهارم وزارت جهاد کشاورزی درموسسه‌ی پژوهش‌های برنامه‌ریزی و اقتصاد کشاورزی تدوین شده است. هر یک از این اسناد به بیان وضعیت موجود، امکانات و قابلیت‌ها، محدودیت‌ها و تنگناها، اهداف کیفی و کمی و سیاست‌های محوری در یکی از زیربخش‌های کشاورزی می‌پردازند. 6-مجله بسته پیشنهادی آب، کشاورزی و منابع طبیعی (برای مشاهده متن مجله کلیک کنید) &amp; nbsp; برنامه‌ی پنجم توسعه این مجله شامل &amp; nbsp; لینک 11 بخش از مجموعه‌ی &amp; nbsp; «بسته‌ی پیشنهادی آب، کشاورزی و منابع طبیعی» در برنامه‌ی پنجم توسعه است که &amp; nbsp; توسط &amp; nbsp; &amp; nbsp; دبیرخانه «ستاد برنامه‌ی &amp; nbsp; پنجم توسعه» در موسسه‌ی پژوهش‌های برنامه‌ریزی و اقتصاد کشاورزی &amp; nbsp; تدوین &amp; nbsp; شده است. در بخش‌های &amp; nbsp; گوناگون این &amp; nbsp; مجله به بیان &amp; nbsp; وضعیت موجود &amp; nbsp; کشور در بخش‌های &amp; nbsp; گوناگون کشاورزی و منابع طبیعی، تحلیل وضعیت موجود و بیان نقاط ضعف، قوت، فرصت‌ها، تهدیدها و تحلیل چشم انداز آینده و موقعیت &amp; nbsp; محصولات کشاورزی در ایران و جهان، وضعیت مصرف و تولید پروتئین حیوانی &amp; nbsp; در جهان و ایران، اهداف و راهبردهای کلی، شاخص‌های کلان با رویکرد اسلامی - ایرانی، سیاست‌های اجرایی &amp; nbsp; و احکام پیشنهادی و برنامه‌های اجرایی این گزارش &amp; nbsp; پرداخته شد. &amp; nbsp; 7- &amp; nbsp; مجله سیاستهای تولید محصول سالم - ویرایش اول (برای مشاهده‌ی متن مجله کلیک کنید) &amp; nbsp; امروزه آلودگی‌های محصولات ناسالم کشاورزی یکی از مهمترین تهدیدات سلامت &amp; nbsp; جوامع بشری محسوب می‌شود؛ تا آن جا که برخی از این آلودگی ها &amp; nbsp; منجر به &amp; nbsp; پیدایی بیماری‌های صعب‌العلاج و خسارات جبران ناپذیری ‌شده است. کشورهای توسعه یافته سال‌هاست که &amp; nbsp; فرآیند‌های تولید محصولات سالم و کشاورزی پایدار را &amp; nbsp; مورد توجه قرار داده‌ و زیرساخت‌های حقوقی، اقتصادی و فنی آن &amp; nbsp; را فراهم آورده‌اند. در شرایط کنونی بدون تردید تعریف فرآیند‌های تولید محصول سالم را می‌توان یکی از مهمترین &amp; nbsp; مولفه‌های امنیت غذایی دانست. &amp; nbsp; سرویس مسائل راهبردی ایران در این مجله با &amp; nbsp; همکاری &amp; nbsp; جمعی از دانشجویان ارشد و دکتری کشاورزی و منابع طبیعی مجموعه‌ای منسجم از مفاهیم مدیریت تلفیقی، کشاورزی پایدار و کشاورزی زیستی را &amp; nbsp; تدوین کرده است &amp; nbsp; و &amp; nbsp; با انتشار دیدگاه‌ها و نقطه نظرات کارشناسان &amp; nbsp; و صاحب نظران موسسه‌ی استاندارد و تحقیقات صنعتی، وزارت بهداشت، آموزش و درمان پزشکی، وزارت جهاد کشاورزی و اساتید دانشگاه &amp; nbsp; اطلاعاتی را درباره مراحل تولید و در نهایت چگونگی کسب &amp; nbsp; مهر استاندارد و یا برچسب‌های ارگانیک، بیو، ipm &amp; nbsp; در کشور و جهان ارائه می‌کند. این مجله شامل لینک 24 عنوان از مجموعه‌ی مقالات و کارگاههای آموزشی ویژه‌ی خبرنگاران سیاستی و سیاست پژوهان کشاورزی و منابع طبیعی است که پیش از این از سوی دفتر مطالعات ایسنا تدوین و منتشر شده است. &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; رویکرد کتاب سیاست‌های توسعه‌ی بخش کشاورزی در بررسی اسناد توسعه و مطالعه‌ی فرآیند سیاست‌گذاری توسعه‌ کشاورزی کتاب سیاست‌های توسعه‌ی بخش کشاورزی‌ مبتنی بر منطق سلسله مراتبی، به بررسی سیاست‌های توسعه‌ی بخش می‌پردازد. در این چارچوب سلسله مراتب اسناد توسعه‌ی کشور به ترتیب زیر دنبال می‌شود: o قانون اساسی (بخش‌های مربوط به کشاورزی و منابع طبیعی) o چشم‌انداز 20 ساله o سیاست‌های کلان ابلاغی مقام معظم رهبری (در بخش کشاورزی و منابع طبیعی) o چشم‌انداز توسعه‌ی 20 ساله بخش کشاورزی و منابع طبیعی، استراتژی‌های ملی، طرح‌های جامع و ملی، برنامه‌های اجرایی و سایر قوانین و اسناد سیاستی فرادست برنامه‌های توسعه در بخش‌کشاورزی و منابع طبیعی o سیاست‌های کلان برنامه‌های توسعه (بخش‌های مربوط به کشاورزی و منابع طبیعی) o بخش‌های کشاورزی و منابع طبیعی قوانین برنامه‌های توسعه اول تا چهارم o سند ملی توسعه بخش کشاورزی و منابع طبیعی (از مجموعه‌ی اسناد ملی توسعه برنامه‌ی چهارم توسعه‌) o برنامه عملکرد یک‌ساله بخش‌های کشاورزی و منابع طبیعی o بودجه بخش‌های کشاورزی و منابع طبیعی o گزارش‌های عملکرد سالانه و دوره‌ای بخش‌های مربوط به کشاورزی و منابع طبیعی همچنین مدل فرآیندی سیاست‌گذاری عمومی نیز که یکی از مهمترین مدل‌های &amp; nbsp; بررسی و مطالعه‌ی سیاست‌ها و تهیه تفاسیر و گزارش‌های سیاستی درباره‌ی فرآیند سیاست‌گذاری عمومی در هر حوزه است، در کتاب سیاست‌ها توسعه‌ی بخش کشاورزی مورد توجه قرار می‌گیرد. شکل ساده شده این مدل در قالب مراحل زیر تعریف می‌شود: o بررسی مبانی نظری، تاریخچه و زمینه‌های فرهنگی- اجتماعی سیاست‌گذاری o طرح مسئله o انتخاب راه حل (مبتنی بر ابزار جداول swot) o اجرا o ارزیابی o بازخور دبیران کتاب سیاست‌های توسعه بخش کشاورزی و منابع طبیعی سرویس مسائل راهبردی ایران: مهندس مرجان طاوسی مهندس زهرا شعبان‌زاده اشاره: آن‌چه که در پی می‌آید، ویرایش نخست &amp; nbsp; چهارمین بخش از مقاله‌ی &amp; nbsp; «درآمدی بر جامعه‌شناسی» &amp; nbsp; از مجموعه‌ی مقالات آشنایی با مفاهیم علوم اجتماعی، ویژه‌ی خبرنگاران سیاستی و سیاست‌ پژوهان‌اجتماعی ا‌ست که در سرویس مسائل راهبردی دفتر مطالعات خبرگزاری دانشجویان ایران تدوین شده است. سرویس مسائل راهبردی خبرگزاری دانشجویان ایران (ایسنا)، &amp; nbsp; به دنبال بررسی موضوع &amp; nbsp; مهندسی فرهنگی &amp; nbsp; و اهمیت پیشگیری و کنترل آسیب‌های اجتماعی در این &amp; nbsp; زمینه به بررسی این &amp; nbsp; موضوع &amp; nbsp; می‌پردازد. مقالات «آشنایی با مفاهیم علوم اجتماعی» با ادبیاتی ساده، مفاهیم تخصصی را برای خواننده توضیح می‌دهد که با استفاده از آن‌ها تا حدودی می‌توان به ارزیابی سیاست‌گذاری &amp; nbsp; اجتماعی پرداخت. سرویس مسائل راهبردی ایران، آشنایی با مفاهیم تخصصی و فنی در هر حوزه را مقدمه‌ی ایجاد یک عرصه‌ عمومی برای گفت وگوی دانشگاهیان و حرفه‌مندان با مدیران و سیاست‌گذاران درباره‌ی سیاست‌ها و استراتژی‌ها و برنامه‌ها در آن حوزه می‌داند و اظهار امیدواری می‌کند تحقق این هدف، ضمن مستندسازی تاریخ فرآیند سیاست‌گذاری عمومی و افزایش نظارت عمومی بر این فرآیند، موجب طرح دید‌گاه‌های جدید و ارتقای کیفیت آن در حوزه‌های مختلف شود. سرویس مسائل راهبردی ایران ضمن اعلام آمادگی برای بررسی دقیق‌تر نیاز‌های خبرنگاران و سیاست‌پژوهان محترم، علاقه‌مندی خود را برای دریافت &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; (r ahbord. isna@gmail. com) مقالات دانشجویان، پژوهشگران، حرفه‌مندان، مدیران و سیاست‌گذاران محترم در ارائه‌ی عناوین جدید مقالات و یا تکمیل یا ویرایش آن‌ها اعلام می‌کند. آخرین قسمت از مقاله به اهمیت و کاربرد جامعه‌شناسی، بررسی مسائل اجتماعی عمده در جامعه‌شناسی و فهرستی از مسائل اجتماعی می‌پردازد. &amp; nbsp; در ادامه متن کامل این مقاله به حضور خوانندگان تقدیم می‌شود. «درآمدی بر جامعه شناسی» اهمیت و کاربرد جامعه‌شناسی الف: درک وضعیت‌های اجتماعی: جامعه‌شناسی پیامدهای عملی بسیاری برای زندگی ما دارد. تفکر و پژوهش جامعه‌شناسی به سیاست‌گذاری عملی و اصلاحات اجتماعی به چندین طریق آشکار کمک می‌کند. مستقیم‌ترین راه صرفا از راه فراهم کردن درکی روشن‌تر و مناسب‌تر از ادراکات قبلی در مورد یک وضعیت اجتماعی است. این امر می‌تواند یا در سطح آگاهی واقعی باشد یا از طریق به دست آوردن درک بهتری از این که چرا چیزی رخ می‌دهد، صورت گیرد. ب: آگاهی از تفاوت‌های فرهنگی: دومین شیوه کمک جامعه‌شناسی به سیاست‌گذاری عملی از طریق کمک به رشد آگاهی فرهنگی بیشتر در میان گروه‌های مختلف جامعه است. پژوهش جامعه‌شناختی وسیله‌ای برای دیدن دنیای اجتماعی از دیدگاه‌های گوناگون فرهنگی فراهم می‌کند و به این ترتیب در به دور افکندن تعصباتی که گروه‌ها نسبت به یکدیگر دارند، کمک می‌کند. کسی که آگاهی کاملی از ارزش‌های گوناگون فرهنگی نداشته باشد نمی‌تواند سیاست‌گذار روشن‌بینی باشد. ج: ارزیابی نتایج سیاست‌گذاری‌ها: پژوهش جامعه‌شناختی دارای پیامدهای عملی از نظر نتایج ابتکارات سیاسی است. یک برنامه اصلاحات عملی ممکن است در دست‌یابی به آن‌چه که طراحان آن در نظر داشته‌اند ناکام شود یا به دنبال خود یک رشته نتایج ناخواسته ناخوشایندی را به بار آورد. در این باب اهمیت عملی جامعه‌شناسی برای تحقیق و پژوهش در زمینه این عمل سیاسی مشخص می‌شود. د: افزایش خودشناسی: جامعه‌شناسی خود موجب خود روشن‌گری گردیده و فرصت زیادی به گروه‌ها و افراد برای تغییر شرایط زندگی‌شان ارائه می‌کند. &amp; nbsp; از دیگر اهداف جامعه‌شناسی می‌توان به موارد زیر اشاره کرد: - شناخت قوانین حاکم بر جوامع و پدیده‌های اجتماعی - شناخت عوامل انحطاط و سقوط جوامع خاص به منظور صیانت از جامعه - آسیب‌شناسی جامعه و بررسی مسائل اجتماعی موجود در آن و ارائه راه‌کارهای مناسب برای حل آن - شناخت مکانیسم و روند تحولات و نیز ایجاد دگرگونی در عناصر آن برای جامعه ایده‌آل - شناخت دقیق بعد اجتماعی انسان به منظور کمال بخشیدن او - ارائه تبیین‌های معقول و مستدل و تربیت مدیران کارآمد در جامعه که بتوانند تصمیم‌های عاقلانه‌تر و واقع‌بینانه‌تری برای رشد و توسعه مادی و معنوی جامعه اتخاذ کنند. - ایجاد قدرت پیش‌بینی حوادث آینده به منظور غافل‌گیر نشدن مدیران و رهبران جامعه - شناخت دقیق کمبودها و نیازهای جامعه و پیامدهای اجتماعی آن به منظور حصول برنامه‌ریزی دقیق - ارزیابی دقیق پیامدهای توسعه اقتصادی–اجتماعی و تاثیر و تاثر متقابل آن با ارزش‌ها و باورهای جوامع به منظور ارائه الگوی توسعه مناسب با ویژگی‌های فرهنگی خاص جوامع و کاستن از پیامدهای زیان‌بار فرهنگی و انسانی توسعه. بررسی مسائل اجتماعی عمده در جامعه‌شناسی بررسی مسائل اجتماعی از عمده‌ترین مباحث جامعه‌شناسی است که از اوائل قرن بیستم و به ویژه از دهه 40 در آمریکا و سپس سایر کشورهای اروپایی اهمیت یافته و در سه دهه اخیر نیز به تدریج اهمیت آن در کشورهای در حال توسعه شناخته شده است. این شاخه از جامعه‌شناسی در سطح کلان و تعیین و تبیین عمده‌ترین معضلات اجتماعی یک جامعه اهتمام ورزیده است، که تلاش جامعه‌شناسان در این حوزه به مدد نظریه‌های جامعه‌شناسی، تعریفی از مساله اجتماعی و تحلیلی از روند شکل‌گیری آن و نیز ارائه راه‌های مقابله با آن بوده است. بدین‌سان تاکنون چندین نظریه و دیدگاه در تعریف و تبیین مساله اجتماعی مطرح شده است که عبارتند از: آسیب‌شناسی اجتماعی، بی‌سازمانی اجتماعی، ستیز ارزشی، رفتار انحرافی، نظریه انتقادی و نظریه جامعه‌شناختی. این دیدگاه‌ها که بعضا مشترک حوزه آسیب‌شناسی اجتماعی نیز هستند ملهم از انواع نظریه‌ها و دیدگاه‌های کارکردگرا، تضاد‌گرا و انتقادی بوده‌اند که عمدتا به عوامل عینی و ساختاری در تعریف و تبیین مساله اجتماعی توجه کرده‌اند. دیدگاه‌های دیگری که در سال‌های اخیر بر اساس رویکردهای پست مدرنیستی در تعریف و تبیین مسائل اجتماعی مطرح شده‌اند، که به جای تاکید بر عوامل ساختاری و عینی در بررسی مسائل اجتماعی بر عوامل ذهنی و عنصر آگاهی و نسبیت تاکید می‌ورزند. "مساله اجتماعی" به شرایطی اطلاق می‌شود که غلط، مشکل‌زا، شایع و قابل تغییر باشد، در واقع مساله اجتماعی شرایطی است که معتقد باشیم باید آن را تغییر داد و این تغییر نیز منطقی است. در مجموع چیزی را مساله اجتماعی گویند که اعتقاد داشته باشیم که لازم است برای آن کاری انجام داد. فهرستی از مسائل اجتماعی از جمله مسائل اجتماعی مهمی که می‌توان به آن‌ها اشاره کرد، موارد زیر است: فقر، ایدز، سقط جنین، جرم و جنایت، سو  استفاده و بدرفتاری (مانند بدرفتاری با کودکان، زنان، سو  استفاده از الکل و مواد مخدر)، نژادگرایی، جنس‌گرایی، سن‌گرایی، مسائل نهادی از جمله مسائل نهاد اقتصادی مانند تعطیل شدن کارخانه‌ها، نبود مشاغل با درآمد خوب، بیکاری، مسائل نهاد حکومتی مانند: ‌مشارکت‌های غیرقانونی در رقابت‌های انتخاباتی، نهاد تعلیم و تربیت که در مورد اعتیاد، محیط زیست و... است. این فهرست شامل تمامی این مسائل است اما هم‌چنان تمام نشدنی و قابل تغییر است. در این گفتار سعی شده است تا جایی که امکان دارد خوانندگان این گفتار با جامعه‌شناسی آشنا شوند و برخی از مسائل ملموس که جامعه‌شناسی با آن در ارتباط است، مشخص شود. امیدواریم در تحقق اهداف فوق توانا بوده باشیم. فهرست منابع: - تنهایی، ابوالحسن؛ سیزده جستار در تاریخ جامعه‌شناسی، اراک: انتشارات فتح دانش، 1373 - آزاد ارمکی، تقی؛ نظریه‌های جامعه‌شناسی، تهران: انتشارات سروش، 1381 - گیدنز، آنتونی؛ جامعه‌شناسی پیش درآمدی انتقادی، ترجمه ابوطالب فنایی، دانشگاه شیراز، 1371 - روسک، جو. ف؛ وارن، رولند؛ مقدمه‌ای بر جامعه‌شناسی، ترجمه بهروز نبوی و احمد کریمی، تهران: انتشارات فروردین، 1369 - کنیک، ساموئل؛ جامعه‌شناسی، ترجمه مشفق همدانی، 1341 - آبراهامز، جی. اچ؛ مبانی و رشد جامعه‌شناسی، ترجمه حسن پویان، تهران: آشنا، 1363 - لوزیک، دانیلین؛ نگرشی نو در تحلیل مسائل اجتماعی، ترجمه سعید معیدفر، تهران: انتشارات امیرکبیر، 1383 - ریتزر، جورج؛ نظریه جامعه‌شناسی در دوران معاصر، ترجمه محسن ثلاثی، تهران: علمی، 1382 - اگبرن و نیم کوف؛ زمینه جامعه‌شناسی، ترجمه آریان‌پور، تهران: گستره، 1380 - توسلی، غلامعباس؛ نظریه‌های جامعه‌شناسی، تهران: سمت، 1383 - گیدنز، آنتونی؛ جامعه‌شناسی، ترجمه منوچهر صبوری، تهران: نشر نی، 1381 - دفتر همکاری حوزه و دانشگاه؛ درآمدی بر جامعه‌شناسی اسلامی، تهران: سمت، 1373 - lazarsfeld, paul. f. et al; the uses of sociology; new york, basic book ins. publishers, 1967 - martindale, don: the nature and types of sociology theory; london, rouledale kegan paul, 1964. تدوین: مختار نائیجی دانشجوی کارشناسی ارشد جامعه شناسی دانشگاه تربیت مدرس تهران خبرنگار علوم اجتماعی سرویس مسائل راهبردی ایران
﻿ به گزارش خبرگزاری دانشجویان ایران (ایسنا)، بررسی عملکرد دو ساله‌ی فدراسیون، مسابقات جام ملت‌های آسیا، برانکو ایوانکویچ و مسابقات دور برگشت مقدماتی جام جهانی، از مهم‌ترین عناوین مطرح شده در این جلسه بود. در ابتدای این نشست، رییس فدراسیون فوتبال با ابراز امیدواری نسبت به پاسخگویی صریح و شفاف به سوالات خبرنگاران گفت: اکنون 2 سال است که مسوولیت فدراسیون را در اختیار دارم و در این مدت، ایجاد تحولات اساسی در کمیته‌ی جوانان و تشکیل تیم‌های ملی رده‌ی 10 تا 13 سال، از مهم‌ترین اقدامات انجام شده است. دکتر دادکان اضافه کرد: راه‌اندازی پایگاههای استعدادیابی در 8 استان کشور، تشکیل 3 تیم ملی در رده‌های سنی 10، 12 و 13 سال و پشتوانه‌سازی لازم در تیم‌های رده‌ی پایه، علی‌رغم هزینه‌های بالای اردوهای آنها از دیگر موفقیت‌های فدراسیون بوده است. در این راستا برگزاری جشنواره‌ی شاد فوتبال بالغ بر 100 میلیون تومان هزینه داشت که این رقم معادل کل بودجه‌ی سالیانه‌ی فدراسیون است. در سال 2005 نیز میزبان اولین دوره‌ی مسابقات رده‌ی سنی 13 سال از طرف afc هستیم. وی با اشاره به رشد قابل توجه لیگ برتر فوتبال، از آغاز چهارمین دوره‌ی لیگ در 23 شهریور خبر داد و گفت: در تاریخ 60 ساله‌ی فوتبال ایران هیچ‌گاه سابقه نداشته است تا با این حجم کاری در مدت یک سال روبه‌رو شویم. شرکت در مسابقات مختلفی مانند کسب سهمیه‌ی المپیک، مقدماتی جام جهانی، جام ملت‌های آسیا و جام باشگاهها هم‌زمان با برگزاری لیگ، با دشواری‌های فراوان روبه‌رو بود. اما افتخار می‌کنم که با این شرایط، قانونمندی فوتبال را حفظ کردیم و تا زمانی که مسوولیت فدراسیون را بر عهده دارم، تحت تاثیر هیچ فردی قرار نخواهم گرفت و هیچ باشگاه و ذی‌نفوذی من را تحت تاثیر قرار نمی‌دهد. دکتر دادکان درباره‌ی اعزام خبرنگاران به مسابقات جام ملت‌های آسیا نیز تصریح کرد: هدف فدراسیون انعکاس واقعیت‌ها و افکار سالم بود؛ زیرا نیاز به تعریف و تمجید نداریم. اما برخی کم‌لطفی کردند و گفتند فدراسیون این خبرنگاران را بازگردانده است. واقعیت این است که مسافت 3400 کیلومتری بین پکن و جینان و مشکلات متعدد در زمینه‌ی جابه‌جایی و پرواز گروه خبرنگاران عملا شرایطی را فراهم کرد تا با توجه به ادامه‌ی بازی‌ها در شهر دیگری به‌ غیر از چونگ‌چینگ شرایط بازگشت خبرنگاران فراهم شود. مطمئنا اگر شرایط به گونه‌ای می‌شد که تیم ملی در چونگ چینگ مسابقات خود را ادامه می‌داد، خبرنگاران نیز همچنان در کنار تیم ملی بودند. وی درباره‌ی آخرین وضعیت تیم ملی تا پیش از انجام بازی برگشت با اردن گفت: این مسابقه برای ما بسیار حائز اهمیت است و فدراسیون به همراه کادر فنی تیم ملی به دنبال کسب نتیجه‌ی مطلوب هستند. روز دوشنبه‌ی هفته‌ی جاری اسامی بازیکنان تیم ملی اعلام می‌شود و از روز چهارشنبه اردوها آغاز خواهد شد. به عنوان مسوول فدراسیون فوتبال پس از اقدامات جهت‌دار afc علیه تیم ملی و اخراج بی‌دلیل بازیکنان، بلافاصله اعتراض‌های لازم را انجام دادم و هنوز پاسخی از فیفا نسبت به لغو محرومیت مهدوی‌کیا و برهانی دریافت نکرده‌ایم که امیدوارم این پاسخ به سود فوتبال ایران باشد. دکتر دادکان درباره‌ی توجه بیشتر به مسایل فرهنگی در بازیکنان تیم ملی خاطرنشان کرد: قبول داریم که مسایلی باعث دریافت کارت زرد و قرمز توسط بازیکنان ما شد. در این راستا اولین نفری بودم که تاسف خود را از حرکت دو بازیکن تیم ملی در داخل زمین اعلام کردم. اما خوشحالم که با دوراندیشی خاص، «رضایی» و «بداوی» را حفظ کردیم. در بازی با بحرین همگان شاهد بودند که با توجه به در اختیار نداشتن چند بازیکن دیگر، تا چه حد به کار آمدند. وی تاکید کرد: افرادی که خود را معلم اخلاق و فرهنگ مطرح می‌کنند، بهتر است عملکرد سالیان دراز خود را در بخش ورزش و رسانه‌ها بازگو کنند و سپس درباره‌ی اخلاق و فرهنگ به صحبت بپردازند. رییس فدراسیون فوتبال در پاسخ به این سوال که چرا در این شرایط با مرخصی «برانکو ایوانکویچ» و تعطیلی تمرینات تیم ملی موافقت شد، اظهار کرد: در قرارداد برانکو چندین مرحله مرخصی پیش‌بینی شده بود و به دلیل اردوهای 70 روزه‌ی تیم ملی تا پیش از جام ملت‌ها و درگیری بازیکنان در مسابقات مختلف، استراحتی 10-12 روزه را برای آنها در نظر گرفتیم. در ادامه، روز نهم شهریورماه یک بازی دوستانه با تیم آ. ث. رم در ایتالیا برگزار می‌کنیم و به فاصله‌ی 3-4 روز پیش از بازی با اردن به امان خواهیم رفت. وی بار دیگر در توضیح دلایل بازگشت خبرنگاران به کشور گفت: در این‌جا واقعیت را می‌گویم که همان وجود مشکلات در جابه‌جایی خبرنگاران بود و حتی در آن شرایط، بحث نگه داشتن 5-6 خبرنگار را مطرح کردیم که خود مجموعه نتوانست تصمیم بگیرد. به هر حال نباید از این موضوع مکدر باشید؛ زیرا تمامی هم و غم ما بازی برگشت با اردن است. دکتر دادکان درباره‌ی مسایل اخیر مطرح شده نسبت به «علی دایی» یادآور شد: علی دایی باعث افتخار فوتبال ایران است و به جرات ادعا می‌کنم در 60 سال تاریخ فوتبال ایران، چه از نظر فنی و چه از نظر عرق ملی و اخلاقی بازیکنی مانند دایی نداشته‌ایم. وی حتی با تزریق 4 آمپول و به اصرار مربیان در برابر بحرین به میدان رفت و تمامی دنیا فوتبال ایران را با علی دایی می‌شناسند. خوشحالم از این ‌که پیشنهاد فدراسیون فوتبال مبنی بر اعطای مدال شجاعت به دایی پذیرفته شد. پس نباید با غرض نسبت به این بازیکن برخورد کرد و هنوز وی از نظر فنی و اخلاقی سرآمد تمامی دوران فوتبال ماست و جا دارد که در تیم ملی بازی کند. رییس فدراسیون فوتبال درباره‌ی این‌ که تیم ملی حتی‌الامکان در حداقل زمان نسبت به برگزاری بازی با اردن به امان برود، گفت: اعزام تیم ملی چیزی است که زمان آن بر اساس نظر کادر فنی و شرایط پرواز مشخص می‌شود. اما من اعتقاد دارم، مدت روزهای حضور در اردن کمتر شود. وی همچنین در رابطه با بازگشت هاشمیان به تیم ملی، توضیح داد: هاشمیان برای شناساندن فوتبال ملی ما تلاش بسیاری کرده است. برای فوتبال کشور باز هم می‌پذیرم که از وی درخواست حضور در تیم ملی را داشته باشیم. وی پس از انجام گفت‌وگوی مختصر در آلمان خواستار بررسی بیشتر موضوع پس از جام ملت‌ها شد و در لیست جدید تیم ملی هاشمیان را نیز دعوت کرده‌ایم که یا در اردوی یک هفته‌ای تهران تا پیش از بازی حضور خواهد یافت و یا این‌ که مستقیما به بازیکنان تیم ملی در ایتالیا ملحق می‌شود. به هر حال باید تلاش کنیم تا با توان مضاعف به مصاف اردن برویم. وی در ادامه با تاکید بر این‌ که همواره پذیرای انتقادات بوده است، اما از دروغ، بیزاری دارد، درباره‌ی این ‌که اگر تیم ملی به جام جهانی نرود، چه باید کرد؟ گفت: تمام تلاش ما راهیابی به جام جهانی است و مطمئنا هیچ ‌کدام از شما به اندازه‌ی من غصه‌ی جام جهانی را نمی‌خورید. پس چه‌طور از زبان من می‌نویسند، اگر نرویم جام جهانی، چه می‌شود. باید به این قلم و رسالت مطبوعاتی شک کرد. نباید ارزش‌ها را به سادگی از بین برد. اغلب منتظرند تا تیم ملی نتیجه نگیرد و نکات منفی را بنویسند؛ در صورتی که تلاش ما این است تا هر روز بهتر از دیروز باشیم. چه اشکالی دارد که به جای پرداختن صرف به تیم ملی بزرگسالان، تیم‌های ملی رده‌ی نوجوانان و جوانان را نیز در نظر داشته باشیم و عکس و خبر این تیم‌ها را در آستانه‌ی حضور در رقابت‌های آسیایی منتشر کنیم. رییس فدراسیون فوتبال درباره‌ی سرپرست تیم ملی و تداوم همکاری شاهرخی با فدراسیون اظهار کرد: شاهرخی درباره‌ی دریافت پیشنهاد مربیگری تیم پیکان با من صحبت کرد و من نیز به وی گفتم، مشکلی از این بابت وجود ندارد و همچنان همکار ما در فدراسیون هستی. شاهرخی در حال حاضر نیز قطع همکاری نکرده است، تا پس از بازی با اردن به بررسی موضوع بپردازیم. وی بار دیگر با تاکید بر اطلاع‌رسانی مبتنی بر واقعیت، گفت: واقعا متاسف شدم زمانی که خبری نادرست در خصوص مشاجره‌ی لفظی من با سفیر ایران در چین منتشر شد؛ زیرا اساسا در آن مقطع سفیر در ایران بود و کل خبر نیز صحت نداشت و یا طرح موضوع درگیری کعبی و دایی صرفا دروغ‌پردازی بیش نبود که در هیچ جای دنیا یافت نمی‌شود. چگونه است که شب پیش از انجام یک مسابقه‌ی حساس با چین، مطبوعات این کشور صفحات اول خود را به چاپ تصاویر هائو هایدونگ و تعریف از وی اختصاص می‌دهند. اما در داخل، عکس علی دایی با تیتری با مضمون دایی از پرسپولیس اخراج شد را چاپ می‌کنند. آیا تنها فدراسیون است که باید اخلاق را رعایت کند؟ وجود روانشناس نیاز تیم ملی است، اما همواره گفته‌ام تیم ملی هرگز از حاشیه‌های مشابه آن‌چه که در سالیان گذشته و در لبنان اتفاق افتاد، برخوردار نیست. در داخل زمین نیز ممکن است، مواردی پیش بیاید که در نتیجه‌ی فشار و شرایط خاص حاکم بر بازی است. رییس فدراسیون فوتبال درباره‌ی تمدید قرارداد با برانکو ایوانکویچ نیز اظهار کرد: هنوز برانکو صحبتی مبنی بر رفتن از ایران را مطرح نکرده است و تا یازدهم مهرماه با ما قرارداد دارد. او یک مربی حرفه‌ای است و به سهم خود به دفعات عنوان کرده‌ایم که فدراسیون خواهان عقد قرارداد با برانکو است و شفاف‌تر از این چیز دیگری را نمی‌توان مطرح کرد. من از زمان حضور در فدراسیون فوتبال همواره حامی برانکو بوده‌ام و به خاطر داریم پیش از بازی‌های آسیایی چه شرایطی علیه برانکو وجود داشت. اما از نظر فنی و اخلاقی از او حمایت کردیم. در حال حاضر هم اگر اردن را ببریم، می‌گویند تیم نبوده است و اگر ببازیم فشارها بر ما مضاعف می‌شود و جوسازی می‌کنند که برانکو مربی موفقی نیست و باید برود. حتی سازمان تربیت بدنی نیز به این نتیجه رسید که برانکو به دلیل خدمات خود به فوتبال ایران باید حفظ شود. اما از این به بعد همه چیز بستگی به برانکو دارد. نگاه ما نیز این است که وی قرارداد خود را تمدید خواهد کرد و حفظ برانکو هیچ ارتباطی با نتیجه‌ی احتمالی برابر اردن ندارد. دکتر دادکان در پایان با اشاره به نفوذ خاص عرب‌ها در کنفدراسیون فوتبال آسیا اظهار کرد: بن همام رییس afc با ارسال پیامی به طور خاص از بازی‌های تیم ملی و بخش انضباطی تیم ما در جام ملت‌ها تشکر کرد و این‌که ایران فوتبالی فراتر از آسیا ارایه داد و سرفصل جدیدی را در قاره ایجاد کرد. اما در شرایطی که سفیر بحرین در روز مسابقه با این کشور از پاداش چندصد هزار دلاری به بازیکنان خود خبر می‌دهد و ما مجموعا به تمامی بازیکنان و کادر فنی 200 هزار دلار پاداش دادیم چه باید کرد؟ به هر حال بازیکنان با وجود مشکلات خاص از بابت داوری‌ها در جام ملت‌ها نهایت تلاش خود را انجام دادند. ﻿ به گزارش خبرگزاری دانشجویان ایران (ایسنا)، در ذیل مهمترین اظهارات دکتر احسانی، صفایی فراهانی، ذوالفقارنسب، احمدزاده، برانکو ایوانکوویچ، ساکت، مایلی‌کهن، زادمهر و افشاریان را در این زمینه می‌خوانید: **** از هم اکنون که جواز حضور در مسابقات جام جهانی 2006 فوتبال را کسب کردیم بهتر است شورای تخصصی فوتبال را با حضور متخصصان، مدیران، مربیان و برنامه‌ریزان حاذق تشکیل دهیم. ما باید بی‌هیچ تردیدی به دور دوم مسابقات جام جهانی صعود کنیم اگر این خیزش در فوتبال ایران به وقوع بپیوندد، مطمئن باشید فوتبال ایران پیشرفت کرده است. دکتر محمد احسانی دکترای مدیریت تربیت بدنی دانشگاه منچستر و استاد دانشکده‌ی تربیت مدرس که خود سابقه‌ی سرمربیگری فوتبال را دارد به خبرنگار ورزشی خبرگزاری دانشجویان ایران (ایسنا)، گفت: «تشکیل شورای تخصصی و کمیته‌ی فنی فوتبال در این برهه از زمان بیش از هر زمان دیگری لازم و ضروری به نظر می‌رسد. ما برای داشتن حرف‌های جدید در جام جهانی آلمان باید از برنامه مدونی نیز برخوردار باشیم. ایران سومین حضور خود را تجربه می‌کند و با برنامه‌ریزی بهتر حداقل باید بتوانیم به یک مرحله بالاتر برویم.» اما از آنجا که صعود ایران به جام جهانی غرورآفرین و قابل تقدیر است ما با چه نقاط ضعفی روبرو هستیم که باید در پی رفع آن بود. دکتر احسانی معتقد است باید هر چه سریع‌تر نوع برنامه‌ریزی فدراسیون فوتبال تغییر یابد: «ما در جذب نیروهای متخصص و کاردان ضعف داریم و باید بیشتر از گذشته در فیفا نفوذ کنیم. این امتیازهایی را به همراه دارد که در حساس‌ترین زمان‌ها به ما کمک می‌کند. البته اگرچه فدراسیون فوتبال در بازاریابی و جذب اسپانسر فعالیت زیادی انجام داده اما برای جذب منابع مالی جدیدتر خارجی و داخلی باید تلاش بیشتری داشته باشد.» فدراسیون فوتبال طی دوران ریاست دکتر دادکان بیشترین پتانسیل خود را صرف افزودن قدرت تیم ملی بزرگسالان کرد، استاد دانشگاه تربیت مدرس از آنجا که چنین کاری منجر به صعود ایران به مسابقات جام جهانی شد را شایسته می‌داند اما از طرفی می‌گوید: «این قضیه ضعف نیز به شمار می‌رود. ما می‌توانیم تا سال آینده با یک برنامه‌ریزی درست بسیاری از مشکلات تیم ملی فوتبال بزرگسالان را حل کنیم. اما مشکلات ریشه‌ای که در فوتبال ایران وجود دارد را نمی‌توان در عرض یک سال ساماندهی کرد. ما برای رسیدن به حداقل استانداردهای حرفه‌ای شدن در جهان به مقوله‌ی پشتوانه‌سازی، ساماندهی آکادمی فوتبال، ‌ باشگاه‌ها و... بپردازیم و تجهیزات مورد نیاز را تا حد امکان تامین کنیم.» ارزیابی نوع مدیریت رییس فدراسیون فوتبال در این برهه از زمان که به جام جهانی صعود کرده‌ایم خالی از لطف نیست، هر چند که با توجه به برگزاری انتخابات ریاست جمهوری زمزمه‌های تغییرات مدیریتی در راس سازمان تربیت بدنی و فدراسیونی از جمله فوتبال به گوش می‌رسد. استاد دانشگاه تربیت مدرس با اشاره به مدیریت فدراسیون فوتبال می‌گوید: «تیم ایران به جام جهانی رفته است و زحمات بی‌شائبه‌ی دادکان جای تشکر زیادی دارد ولی اگر ما در بزرگسالان موفق بوده‌ایم در رده‌های امید، جوانان و نوجوانان کار خاصی انجام نداده‌ایم. اگرچه من این نقاط ضعف را به وضوح می‌بینم اما حالا که به جام جهانی رفته‌ایم انجام هیچ گونه تغییری جایز به نظر نمی‌رسد ما باید با همان قدرت همیشگی پیش برویم و با طراحی برنامه‌های مورد نیاز نقاط ضعف را بپوشانیم. ما نباید با این پیروزی مغرور شویم و باید برای ضعف‌هایمان برنامه داشته باشیم. هیچ موفقیتی دلیل بر این نمی‌شود که از نیروهای خوب استفاده نکنیم.» وی روی نوع انتخاب رییس ورزش دولت بعدی تاکید زیادی دارد: «امیدوارم رییس جمهور آینده‌ی ایران با وسواسی خاص یک فرد متخصص را در راس سازمان تربیت بدنی انتخاب کند. در چنین شرایطی بسیاری از مشکلات ما حل خواهد شد و در غیر این صورت مشکلات فعلی همچنان ادامه دارد. رییس جمهور باید فردی را انتخاب کند که مورد قبول جامعه‌ی ورزش باشد تا او نیز در راس فدراسیون‌های ورزشی گزینه‌های متخصصی را به خدمت بگیرد.» اما نظر دکتر احسانی در رابطه با عملکرد برانکو ایوانکوویچ چیست؟ به اعتقاد وی سرمربی کروات تیم ملی کشورمان باید روند کوچینگ خود را تغییر دهد. دکتر احسانی در توضیح ادعای خود گفت: «من با کوچینگ برانکو موافق نیستم. ولی از آنجا که ایران پیروز شده است تمام عیب‌ها به حسن تبدیل می‌شود. من می‌گویم، فوتبال ایران در آسیا برترین است، هر کس نتوانسته در این فوتبال کاری انجام دهد، ‌آن مربی اشکال داشته و هر کس با ایران عنوانی کسب کرده، کار طبیعی خود را انجام داده است. فوتبال ایران باید فراتر از آسیا برود، پس مربیان بهتری می‌خواهیم. من برای بردن تیم ایران به جام جهانی به برانکو تبریک می‌گویم اما این یک قاعده‌ی عمومی است؛ اگر تیمی 90 دقیقه بد بازی کند، دقیقه‌ی 91 یک گل بزند، بهترین و اگر 90 دقیقه خوب بازی کند و دقیقه‌ی 91 گلی بخورد به یک تیم بد تبدیل می‌شود.» دکتر احسانی می‌گوید: «باید در فوتبال کشورمان روند تکاملی را در مد نظر داشته باشیم، ما با داشتن بازیکنان خوش استیل، مستعد و... همیشه باید در آسیا بهترین باشیم. در این زمان باید عیوب را ببینیم. چرا که ما پتانسیل قرار گرفتن در مرحله‌ی دوم را داریم. اگر نرویم در کار ما اشکال وجود دارد. در جام جهانی بعد نیز طبق قاعده باید به جمع 8 تیم برتر دنیا بپیوندیم. اما هیچ گاه فراموش نکنید ایران همیشه باید به راحتی به جام جهانی صعود کند. آسیا پنج سهمیه دارد چرا ایران با پتانسیل موجود نباید جز چهار تیم صعود کننده باشد.» استاد دانشگاه منچستر با توجه به حضور چهار ساله‌ی برانکو در ایران، انجام تغییر در سرمربیگری تیم ملی را جایز نمی‌داند و معتقد است: «در این برهه تغییر برانکو عاقلانه نیست، اگر چه نوع کوچینگ او را نمی‌پسندم اما او در ایران عاقلانه فکر می‌کند. چرا که می‌داند هر کار دراز مدتی در ایران نتیجه نمی‌دهد. این جز فرهنگ و خصلت ما ایرانی هاست که تنها به نتایج مقطعی فکر می‌کنیم. البته این خصلت فرهنگی در ابعاد دیگر زندگی‌مان نیز تاثیر گذاشته است. اما بی‌تردید اگر در شرایط فعلی کمی و کاستی داشته باشیم در دراز مدت می‌توان موفقیت بیشتری را کسب کرد. پیشنهاد من به برانکو این است: «هم اکنون، برای رفتن به مرحله‌ی بالاتر باید بهتر از این برنامه داشت و تلاش بیشتری کرد، او باید زحمت زیادی بکشد و نفرات دیگر را آزمایش کند. دیدارهای تدارکاتی ما باید بیشتر شود و با این علم که در جام جهانی هیچ تیمی از پیش باخته نیست تمرینات فشرده‌تری را برای مقابله با تیم‌های مدعی و شگفتی‌ساز در پیش بگیریم. همه می‌دانیم آنجا شباهتی به مسابقات مقدماتی ندارد و به این قضیه نیز واقفیم که فوتبال ما نسبت به فوتبال دنیا قوی نیست.» اما آیا ایران می‌تواند تیم شگفتی‌ساز مسابقات جام جهانی 2006 آلمان باشد: «با ترکیبی که هم اکنون می‌بینیم این قضیه بعید به نظر می‌رسد. امیدوارم برانکو سریع‌تر تغییرات جدیدی در تیم ایجاد کند. چرا که ما برای بروز داشته‌های خود به تغییر در سیستم تمرینات، افزایش قوای بدنی و دوندگی بیشتر نیاز داریم.» سخن آخر: «در مسابقات جام جهانی هیچ تیمی زنگ تفریح نیست، اگر باشد، خودش کم کاری کرده است. در این میعادگاه حیثیت یک کشور مطرح است پس فارغ از هر گونه اختلاف نظر و دوگانگی در سلایق خالصانه همه چیز را میان خود تقسیم کنیم. برای حفظ این افتخار ملی باید همه‌ی وزارتخانه‌ها، ارگان‌ها و سازمان‌ها فعل حمایت را به معنای کامل صرف کنند تا با تدارکاتی خوب و آبرومند به مسابقات جام جهانی سفر کنیم.» *****چهار سال پیش در حالی که فوتبال کشور در آستانه‌ی حضور در نخستین جام جهانی آسیایی در کره‌ و ژاپن قرار داشت، از رسیدن به این هدف ناکام ماند. در آن زمان سکان هدایت فدراسیون فوتبال بر عهده‌ی صفایی فراهانی بود که از وی به عنوان مدیرترین رییس فدراسیون فوتبال پس از انقلاب اسلامی نام می‌برند، در آن دوران و حتی پس از ناکامی تیم ملی ایران عده‌ی زیادی معتقد بودند که مدیریت فراهانی در فوتبال باید تداوم داشته باشد اما صفایی استعفا داد و از ورزش کنار رفت. صفایی فراهانی در ابتدای این گفت‌وگو با تبریک صعود ایران به جام جهانی به خبرنگار ایسنا اظهار کرد: صعود تیم ملی ایران را به تمامی بازیکنان، مربیان و همکاران سابقم در فدراسیون فوتبال و به خصوص تمامی مردم ایران صمیمانه تبریک می‌گویم چرا که بی‌تردید آرزوی این مجموعه بود که تیم ملی پس از طی یک دوره چهار ساله موفق به حضور در جام جهانی شود. وی افزود: از سال 98 که تیم ملی ایران پس از یک فطرت طولانی و نزول به دلیل شرایط نامناسب اقتصادی کشور ناشی از جنگ تحمیلی، به جام جهانی راه یافت، توانست با برنامه‌ریزی و سازماندهی شروع به حرکت کند و خوشبختانه در حال حاضر به نقطه‌ای رسیده‌ایم که می‌توانیم سومین حضور در جام جهانی را تجربه می‌کنیم. دو عامل اساسی برای تداوم موفقیت فوتبال فراهانی نگرش تازه‌ای را در مواجهه‌ی ایران با جام جهانی مطرح و تاکید کرد: برای آنکه در فوتبال آسیا و جهانی عملکرد مناسب و پیوسته‌ای را انجام دهیم نیازمند توجه به دو عامل اساسی هستیم. وی افزود: عامل نخست سازماندهی نیروی انسانی است تا با گذشت زمان بر تکامل و قدرت فدراسیون و هیات‌های فوتبال کشور از طریق افزایش توانایی و دانش مدیران آن افزوده شود. فراهانی خاطر نشان کرد: عامل دوم باشگاه‌ها هستند و تنها زمانی موفق به بهره‌برداری از آنها می‌شویم که نوع نگاه مسوولان تصمیم‌ساز کشور را به گونه‌ای که حمایت‌های لازم را از نظام باشگاهداری به عمل آورند تغییر دهیم. وی افزود: باشگاه‌ها باید در تمام تیم‌های رده‌های سنی مختلف خود دارای سازماندهی شوند چرا که امروزه دیگر به صرف حضور یک تیم به باشگاه نگاه نمی‌شود بلکه در دنیا هر باشگاه، تعداد زیادی مدرسه‌ی فوتبال را نیز سازماندهی می‌کند. وی افزود: در فوتبال پیشرفته، دیگر باشگاه منبع هزینه نیست بلکه منبع درآمد است و تولید باشگاه نیز بازیکن و فوتبال است، بنابراین صعود به جام جهانی باید در بین تصمیم‌گیران کشور به گونه‌ای پررنگ شود که نگاه تازه‌ای برای آنان به وجود آید تا ضمن حضور قدرتمندانه‌ی تیم ملی در جام جهانی، این صعود مقدمه‌ای برای تداوم حضورهای موفقیت‌آمیز در این عرصه بزرگ فوتبال باشد. فراهانی به ایسنا گفت: مطبوعات و فدراسیون فوتبال می‌توانند بیشترین تاثیر را در این تغییر نگرش تصمیم‌سازان کشور ایفا کنند. وی افزود: حرکتی که فوتبال ژاپن از سال 1980 آغاز کرد سبب شده است که امروزه در کنفدراسیون فوتبال آسیا از فوتبال ژاپن به عنوان یک ارگانیز کامل یاد شود، ارگانیز بدان معنا که 27 هزار باشگاه در این کشور فعالیت می‌کنند که نزدیک به بیست میلیون نفر را آموزش می‌دهند و بی‌تردید حضور چنین نیروی انسانی می‌تواند بهترین کمک مالی برای باشگاهها باشد. رییس سابق فدراسیون فوتبال تصریح کرد: نتیجه این ارگانیز حضور مقتدرانه و مداوم ژاپن در جام جهانی و کسب دو قهرمانی پیاپی در قاره‌ی آسیا است. وی افزود: با برنامه‌ریزی زیربنایی، باشگاه‌ها بر اساس زایندگی شکل گرفته و بر روی پای خود می‌ایستند نه آن که از بودجه‌ی دولتی استفاده کنند. صفایی فراهانی تصریح کرد: در حال حاضر فوتبال روز دنیا در اشتغال سهم پیدا کرده و در تولید و درآمد ناخالص ملی کشورها تاثیرگذار است اما در کشور ما این شرایط به وجود نیامده است وباید مسوولان تصمیم گیرنده کشور زمینه‌های لازم را برای رسیدن به چنین ویژگی‌هایی ایجاد کنند. کنفدراسیون فوتبال آسیا به قدرت ایران اذعان دارد صفایی فراهانی تاکید کرد: برای حضور در جام جهانی برنامه‌های مختلفی می‌توان انجام داد، از جمله برنامه‌ای کوتاه مدت برای افزایش توانایی تیم ملی تا بتواند در جام جهانی شگفتی‌ساز شود چرا که همواره در کنفدراسیون آسیا، ایران را تنها تیمی می‌دانند که در آسیا می‌تواند توانایی سطح بالایی را به دلیل قدرت مناسب، توانایی ذهنی بازیکنان، تعداد پرشمار تماشاگران و حجم متقاضیان این رشته در کشور، نشان دهد. حضور رییس جمهور مقدمه‌ای برای تغییر نگرش‌ها صفایی فراهانی در ادامه به خبرنگار ایسنا گفت: بهره‌برداری و سازماندهی مناسب فوتبال به بستر مناسب نیاز دارد که امیدوارم حضور رییس جمهور به عنوان نخستین مقام اجرایی کشور در جریان دیدار دو تیم ایران و بحرین مقدمه‌ای شود برای این که تصمیم‌سازان کشور به دور از شعارهای کلی و بحث‌های عمومی نگاه تازه‌ای به موضوع فوتبال داشته باشند تا فوتبال ملی کشورمان بهترین بهره را از صعود به جام جهانی ببرد. فراهانی در ادامه تصریح کرد: ثبات مدیریت در تمامی رشته‌ها یکی از جدی‌ترین مباحث است چرا که ضمن بالا رفتن توانایی‌های مدیر، زمان مناسب برای عملیاتی شدن برنامه‌های وی فراهم می‌شود. فراهانی افزود: فرآیند ورزش بر خلاف فرآیندهای اقتصادی، دو جانبه نبوده بلکه تعاملی چندجانبه است، حضور ایران در کنفدراسیون فوتبال آسیا و ارتباط با سایر کشورهای این قاره و همچنین حضور پررنگ در فیفا بسیار تعیین کننده است و می‌تواند دنیا را تحت تاثیر فوتبال ایران قرار دهد. صفایی فراهانی به خبرنگار ایسنا افزود: ثبات مدیریت موضوعی است که اگر به آن توجه نشود فوتبال کشور به طور حتم دچار صدمه خواهد شد. وی تصریح کرد: خوشبختانه کادر فعلی فدراسیون فوتبال، اکثرا همان تیم قبلی فعال در فدراسیون است که این موضوع سبب شد تا روابط و اطلاعات ما با فیفا و کنفدراسیون آسیا قطع نشود. فراهانی تاکید کرد: باید به موازات رشد اقتدار فوتبال داخلی، در کنفدراسیون آسیا و فیفا صاحب کرسی‌های بیشتری شویم. وی خاطر نشان کرد: بر خلاف نظر گروهی این حضور فعال برای کارهای خلاف و یا مقابله با تصمیمات کنفدراسیون نیست چرا که حضور قدرتمندانه ما می‌تواند کنفدراسیون و حتی فوتبال جهان را قوی‌تر و با کیفیت‌تر سازد تا در نهایت به عنوان یک عامل سازنده و تعیین کننده توفیقات فوتبالمان را افزایش دهیم. صفایی به ایسنا گفت: قرار نیست تا از اعمال نفوذ در این نهادها بهره‌برداری نامناسب کنیم بلکه در دنیای امروز توانایی حرف اول را می‌زند و فوتبال ایران نیز با فعالیت پررنگ‌تر در کنفدراسیون آسیا و فیفا رشد بیشتری می‌کند. صفایی فراهانی که در چارچوب طرح آسیا ویژن با کنفدراسیون فوتبال آسیا همکاری می‌کند در مورد این طرح نیز به ایسنا گفت: آسیا ویژن در اصل چشم‌انداز فوتبال یک کشور است که در یازده بخش پیگیری می‌شود. وی افزود: بخش نخست سازماندهی فوتبال کشور در استان‌ها و شهرستان‌ها به عنوان متولیان فوتبال و سازماندهی در باشگاه‌هاست، مربیگری و داوری به عنوان یک عامل اصلی که در فوتبال جامعیت دارد، بخش دوم را تشکیل می‌دهد؛ اینکه چگونه مربیان طی یک پروسه‌ی قابل قبول مطابق با فوتبال یک کشور دوره ببینند. تعداد داوران مورد نیاز نیز در سومین جایگاه قرار دارد. صفایی افزود: مقوله‌ی چهارم بازاریابی برای جلوگیری از تبدیل فوتبال به یک واحد سربار و درآمدزا کردن آن است و توجه به تست‌های پزشکی و بدنسازی که از دوران پایه باید در کنار آموزش کودکان قرار داشته باشد نیز مقوله‌ی پنجم است. عامل بعدی به خود بازیکنان فوتبال مربوط است که در اینجا بحث نونهالان، نوجوانان و جوانان مطرح می‌شود و این موضوع که بازیکنان باید فوتبال را از زیر 8 سالگی و در مدارس فوتبال باشگاه‌ها آغاز کنند. صفایی خاطر نشان کرد: توجه به مدارس فوتبال و رشد تیم‌های پایه در کنار بازیکنان بزرگسال باشگاه‌ها نیز به از عوامل دیگری است. وی تصریح کرد: تمامی این مباحث در مورد بانوان نیز به همین جدیت پیگیری می‌شود و در ضمن این طرح‌ها در فوتسال نیز به طور کامل اجرا می‌شود. فراهانی افزود: دو عامل دیگر که یاری دهنده بخش اجرایی هستند یکی توجه به رسانه‌ها به عنوان عاملی با توانایی ایجاد پتانسیل اجرایی از بعد فنی و خبررسانی و نه از نظر حاشیه‌ای است و دیگری جذب تماشاگران به عنوان یک عامل اصلی و زاینده‌ی درآمد که باید در کنار فوتبال قرار گیرند. صفایی فراهانی تصریح کرد: این برنامه هم اکنون در دو استان ووهان و شن یونگ چین در تمامی رده‌های سنی در حال پیگیری است و بقیه‌ی ایالات چین با الگوبرداری از همین برنامه در آینده آن را در مسابقات لیگ پیاده می‌کنند. وی افزود: دو سال پیش چینی‌ها متقاضی اجرای این برنامه شدند که پس از تایید برنامه‌های آنها از دو هفته پیش با حضور رییس و دبیر کنفدراسیون فوتبال آسیا این مسابقات با شرکت چهارده تیم در هر یک از این دو استان آغاز شد. صفایی فراهانی در ادامه تاکید کرد: این مسابقات با تیم داوری، مربیگری و جذب اسپانسرهای مناسب به خوبی در چین پیگیری می‌شود. وی در پایان تصریح کرد: بی‌تردید با اجرای پروژه‌ی آسیا ویژن، چین ظرف پنج سال آینده به عنوان یک رقیب قوی با سازماندهی مناسب در فوتبال آسیا مطرح می‌شود. **** «ایران با پیروزی یک بر صفر در دیدار چهارشنبه شب برابر بحرین به عنوان دومین تیم راهی رقابتهای جام جهانی فوتبال شد. مردم ایران برای این پیروزی به خود افتخار می‌کنند.» این عنوان سایت فدراسیون بین‌المللی فوتبال (فیفا) پس از پیروزی ایران بر بحرین است. به گزارش خبرگزاری دانشجویان ایران (ایسنا)، فیفا پس از این پیروزی بزرگ گفت‌وگویی را با برانکو ایوانکوویچ انجام داده است. در ابتدای این گفت‌وگو، سایت فدراسیون بین‌المللی فوتبال ضمن اشاره به صعود تیم ملی ایران به جام جهانی این پیروزی را دستاوردی بزرگ برای مردم ایران خوانده است. * در ابتدا برای این صعود به شما تبریک می‌گوییم. اگر به راه مقدماتی جام جهانی بازگردیم، مشاهده می‌کنیم که تیم شما در هر بازی به نسبت قبل پیشرفت داشته است. راز موفقیت شما چه بوده است؟ - ایران کشوری با استعدادهای خوب فوتبال است. در ایران پتانسیل تولید بازیکنان بزرگ وجود دارد. وظیفه‌ی من انتخاب بهترین‌ها و استفاده از آنها در یک تیم و جمع‌آوری برترین تیم است. من از سوی فدراسیون فوتبال ایران به طور کامل حمایت می‌شدم. آنها وقت کافی برای پیاده کردن اندیشه‌هایم به بازیکنان دادند. ما کارهایمان را با قهرمانی در بوسان شروع کردیم. من تصمیم گرفتم در آن مسابقات از ترکیبی از بازیکنان جوان و بازیکنان با سابقه استفاده کنم و معتقد بودم که این کار کمک بزرگی در آینده به ما خواهد کرد. از آن زمان به بعد ما مشاهده کردیم که بازیکنان جوان ما تیم قدرتمندی را ساخته‌اند. هم اکنون تیم ملی ایران از یازده بازیکنان زیر 23 سال استفاده می‌کند. * بعضی از مردم می‌گویند که این تیم بهترین تیم تاریخ فوتبال ایران است. - بله من نمی‌توانم غیر از این چیزی بگویم. اما باید بگویم که من نسبت به آینده‌ی تیمم بسیار خوشبینم. آنها وظیفه‌ی خود را به بهترین نحو انجام می‌دهند. در 26 بازی گذشته تنها در یک دیدار شکست خوردیم. در 4 دیدار به تساوی دست یافتیم و 21 بازی را پیروز شدیم. این نتایج و این تیم مردم را خوشحال کرده است. * آیا شما به بازیکنان خود کاملا اعتقاد دارید؟ شما همیشه مشوق تیم خود بوده‌اید. - در فوتبال روحیه‌ی تیمی بسیار اهمیت دارد. هر مربی باید به فرم تیم خود نگاه کند که در دو سوی میدان و نیمکت اتحاد وجود داشته باشد و اینچنین شما به هر آنچه که می‌خواهید دست پیدا می‌کنید. شما باید به بازیکنان خود شانس دهید تا آنها بتوانند به کیفیت فوتبال خود بیافزایند. اگر بازیکنان به شما اعتماد کنند آنگاه رسیدن به موفقیت آسانتر است. بازیکنان من می‌دانند که اگر من سخت‌گیر هستم این تنها برای خودشان خوب است و هیچگاه فضای بدی بین ما وجود نداشته است. * آیا متقاعد کردن وحید هاشمیان به بازگشت به تیم ملی و آمدن فریدون زندی اهمیت داشت؟ - به چند دلیل بله. من به آلمان سفر کردم و با این دو بازیکن صحبت کردم. گرچه مسئولیت من تنها گزینش و استفاده از بهترین بازیکنان است. اما من نسبت به ارزش این دو آگاهی داشتم. زمانیکه تشخیص دادم که آنها بازیکنان خوبی هستند، طبیعتا برای متقاعد کردن آنها به آلمان سفر کردم. هاشمیان پس از جدایی از هامبورگ تا سطح رسیدن به بایرن مونیخ پیشرفت کرد و زندی نیز بازی به بازی بهتر می‌شد. * آیا شما همچنان به تیم‌تان برای حضور درخشان در جام جهانی اعتقاد دارید؟ - ما یکسال دیگر تا شروع این رقابتها فرصت داریم و در این مدت من برنامه‌های زیادی را از جمله اردوی تمرینی، بازیهای دوستانه و غیره در نظر گرفته‌ام. گرچه من بازیهای بسیاری را در ایران تماشا کرده‌ام، اما باید بگویم این کشور از لحاظ بازیکن کشور ثروتمندی است و معتقدم که برخی بازیکنان در صورتی که ما شانسی به آنها بدهیم می‌توانند خود را تا حد یک ستاره بالا بکشند. تزریق خون جدید به تیم ملی ایران را قوی‌تر خواهد کرد. * علی دایی بازیکن 36 ساله‌ی ایران، با بازی خود برابر کره‌ی شمالی خود را به یکصد و چهارمین گلش نزدیک کرد. چیزی که مشخص است این است که او همچنان یک اسلحه‌ی پنهان در خط حمله‌ی ایران است. آینده‌ی او را در جام جهانی 2006 چگونه می‌بینید؟ - همیشه دایی با مسئولیت، غیرت و انگیزه‌ی بالایی بازی می‌کند. با وجود سن بالایش هرگز نمی‌توانم درباره‌ی خستگی او از فوتبال صحبت کنم. او همچنان به گلزنی خود ادامه می‌دهد و اگر اینچنین گلزنی‌اش تداوم داشته باشد به طور حتم او جز  بازیکنان ما در جام جهانی آلمان خواهد بود. ****مدیرعامل باشگاه فولاد مبارکه سپاهان اصفهان با تبریک صعود تیم ملی فوتبال به جام جهانی، گفت: جشن این صعود نشان داد که فوتبال، فراگیرترین پدیده‌ی اجتماعی است که پیروزی آن می‌تواند جشن ملی را ایجاد کند. محمدرضا ساکت در گفت‌وگو با خبرنگار ورزشی خبرگزاری دانشجویان ایران (ایسنا)، اظهار کرد: عواملی هرمی شکل شامل، داوران، مربیان، باشگاه‌ها، فدراسیون فوتبال، سازمان تربیت بدنی، رسانه‌ها، بازیکنان و کادر فنی در این پیروزی سهم داشتند چرا که جدا شدن یکی از این عوامل باعث به نتیجه نرسیدن تیم ملی می‌شد. وی افزود: با توجه ویژه‌ای که مردم به این پیروزی و صعود نشان دادند و جشن سراسری و میلیونی که در کشور برگزار شد، فوتبال بار دیگر ثابت کرد که فراگیرترین پدیده‌ی اجتماعی است و هیچ خط و مرزی برای خودش قائل نیست. ساکت ادامه داد: این جشن سراسری مسوولیت مسوولان نظام را سنگین‌تر کرد چرا که باید در ارتباط با این پدیده‌ی بزرگ برنامه‌ریزی و سازماندهی کامل‌تر و بهتری را انجام دهند تا این چنین زمینه‌ی حضور استعدادها و به به فعلیت رسیدن توان‌های بالقوه محقق شود. وی با بیان این که این پیروزی بار دیگر همبستگی ملی را در کشور نشان داد، ‌ اضافه کرد: فوتبال علاوه بر زنده کردن دوباره‌ی امید در کشور بار دیگر ثابت کرد در هر میدانی که ایرانیان با یکدیگر متحد بوده و نقطه‌ی مشترک داشته باشند می‌توانیم در آن میدان نتیجه بگیریم. ساکت ضمن بیان این مطلب که این پیروزی پیام‌های زیادی را برای مسوولان نظام به همراه داشت، افزود: مهم‌ترین پیام این است که فوتبال ما نیازمند توجه است. پس از انقلاب برای دومین بار است که به جام جهانی صعود می‌کنیم اما هنوز یک ورزشگاه آبرومند و قوی که جایگزین ورزشگاه آزادی باشد را نداریم و این برازنده این کشور نیست و بر مسوولان است که با اقدامی فوری ورزشگاهی بزرگ و استاندارد بسازند و ورزشگاه‌های نیمه تمامی مانند یادگار امام و نقش جهان را تکمیل کنند. مدیر عامل باشگاه فولاد سپاهان افزود: امروز فوتبال ایران شخصیتی جهانی پیدا کرده و ما باید همگام با این شخصیت در بخش سخت‌افزاری گام برداریم چرا که دیگر دنیا از ما نمی‌پذیرد که بازی‌هایمان را در ورزشگاه‌های غیر استانداردهای استان‌های کشور برگزار کنیم و دنیا می‌خواهد که ما در برنامه‌ریزی قوی‌تر و منسجم‌تر بوده و تمامی اجزای فوتبال اعم از بازیکنان، مربیان و مدیران باید به سمت حرفه‌ای شدن قدم بردارند. وی درباره‌ی نقش دولتمردان و قانونگذاران در برنامه‌ریزی در ورزش، گفت: موفق‌ترین دولت‌ها، کسانی هستند که برای افکار عمومی احترام قائلند و به نظرات مردم توجه کنند. این موفقیت و جشن میلیونی نشان داد که اکثریت جامعه به ورزش توجه ویژه‌ای دارند و دولتمردان ما باید به سمت تمایلات مردم حرکت کنند. ساکت ادامه داد: دولتمردان باید در بودجه‌ریزی و انتخابات و هر آنچه که به تصمیم‌گیری درباره‌ی ورزش مربوط می‌شود دقت زیادی انجام دهند. وی در بخش دیگری از گفت‌وگوی خود با ایسنا، ضمن مثبت ارزیابی کردن عملکرد فدراسیون فوتبال، ‌تصریح کرد: دادکان نشان داد که در عین دینداری می‌توان تیمداری کرد. کادری که هم اکنون در فدراسیون کار می‌کند اعم از دادکان، نوآموز، پهلوان... عناصر خاک خورده و امتحان پس داده‌ای هستند که موفق عمل کرده‌اند. وی افزود: البته با این گفته‌ها نمی‌خواهم بگویم که هیچ مشکلی در فدراسیون دیده نمی‌شود اما من فدراسیون فوتبال کنونی را فدراسیونی موفق در تمامی بخش‌های مختلف می‌دانم چرا که دادکان و همکارانش از برایند ظرفیت‌های جامعه در جهت موفقیت عملکرد تیم استفاده کرده‌اند. ساکت با بیان این که فدراسیون فوتبال در بخش تیم‌های پایه نیز موفق عمل کرده، افزود: ثبات مدیریت باعث تداوم موفقیت می‌شود و فدراسیون فوتبال فعلی می‌تواند با تعامل بیشتر با باشگاه‌ها، کارشناسان و... تیم قدرتمندتری را راهی جام جهانی کند. ****مربی فوتبال معتقد است که هماهنگی و اقتدار بازیکنان صعود تیم ملی را رقم زده است و باید این مهم ارج نهاده شود و در جهت تثبیت و ارتقا  این شرایط نیز تلاش لازم صورت گیرد. دکتر بیژن ذوالفقارنسب در گفت‌وگو با خبرنگار خبرگزاری دانشجویان ایران (ایسنا)، اظهار کرد: بازی برابر بحرین حساسیت و ویژگی‌ خاصی داشت، برای تیم ملی ما موفق شدن در این دیدار حیاتی بود بازیکنان نیز با درک این موقعیت، شرایط را برای رسیدن به این برتری فراهم کردند. وی افزود: تیم بحرین با استفاده از بازی تاخیری در بعضی از دقایق، با ضدحملات خود شرایط را برای حمله‌ی بازیکنان ایران فراهم می‌کرد و از این جهت نیز ضربه‌پذیر شده بود. ملی‌پوشان ما نیز با استفاده درست از موقعیتهای ایجاد شده به پیروزی دست یافتند. ذوالفقارنسب تاکید کرد: راهیابی به جام جهانی در بهترین شرایط ممکن حاصل شد ولی باید برای حضور در جام جهانی نیز تدابیری اندیشه دیده شود. تدابیری که با آن بتوان فوتبال ایران را به جهانیان ثابت کرد. وی تاکید کرد: باید از همین امروز به فکر تغییر روش بود. باید شیوه‌های بهتری اتخاذ شود تا تیم به نتیجه‌گیری مطلوب‌تر دست یابد. این مربی فوتبال با بیان اینکه جام جهانی ساده نیست، گفت: بازی کردن در برابر حریفانی که برترین‌های قاره‌های جهان هستند را نمی‌توان با فوتبال آسیا و حریفان آسیایی تشبیه کرد. باید قابلیتهای فردی و گروهی تیم ملی افزایش یابد. ذورالفقارنسب تاکید کرد: باید شرایطی فراهم شود که تیم ملی و کادر فنی در شرایط و فضای مناسب بتواند به راه‌کارهای مطلوب دست یابد. تاکنون با یک سیستم کار کرده‌ایم. ولی تیم ملی باید با چند سیستم بازی کند تا در مقابل فوتبال متنوع حریفان جهانی حرفی برای گفتن داشته باشیم. وی خاطرنشان کرد: افزایش دیدارهای تدارکاتی برای بالا بردن کارایی و هماهنگی تیم ملی موثرترین راه خواهد بود تا علاوه بر آمادگی کامل، فرصت استفاده از توانمندیهای سایر بازیکنانی که شاید دارای قابلیتهای نهفته‌ای برای حضور در تیم ملی داشته باشند، نیز فراهم شود. ذوالفقارنسب تاکید کرد: عرصه‌ی دشواری در پیش داریم. باید با آمادگی کامل و هوشیاری دو چندان در بازیهای جام جهانی حاضر شویم. وی در پایان با اشاره مجدد به دیدار تیم‌ ملی فوتبال کشورمان برابر بحرین تاکید کرد: مهم کسب سه امتیاز در برابر بحرین بود که حاصل شد. با تبریک این پیروزی و افتخار امیدوارم که بهترین شرایط برای فوتبال و ورزش کشور با وجود پتانسیل ایجاد شده فراهم شود و صعود به جام جهانی مبدا تحول آفرینی در ورزش کشور باشد. ****دکتر محمد زادمهر گفت: برخلاف افرادی که فکر می‌کنند موفقیت تیم ملی فوتبال و صعود به جام جهانی بسیاری از حقایق را پنهان می‌کند، ‌اما من معتقدم که این پیروزی انتظارات را تا حدی بالا می‌برد که نمی‌توان نسبت به آن حقایق بی‌اعتنا بود. عضو هیات مدیره‌ی باشگاه پرسپولیس در گفت‌وگو با خبرنگار خبرگزاری دانشجویان ایران (ایسنا)، ضمن تاکید بر مطلب فوق اظهار داشت: پیروزیهای تیم ملی فوتبال ایران و رسیدن به جام جهانی فوتبال ماحصل تلاش یک فرد و یا یک قشر خاص نیست و تمامی افراد جامعه در آن نقش داشتند. از این پس نگاه عموم مردم به ورزش و خصوصا فوتبال تغییر می‌کند بطوریکه همین تغییر نگاه مسئولین کشور را مجبور می‌کند تا به ورزش توجه ویژه داشته باشند. وی افزود: صعود تیم ملی فوتبال کشورمان به جام جهانی آلمان علاوه بر اینکه تمام لایه‌های مختلف فوتبال را متحول می‌کند بلکه احساس غرور را در بین ایرانیان کل جهان تقویت می‌کند. در کجای کشور می‌توان چنین شرایطی را بوجود آورد که مردم اینگونه نسبت به یک موضوع خاص احساس غرور و شادمانی کنند؟ آیا به جز این است که با فوتبال می‌توان مردم را به سقف آرزوهای خود که همانا سرافرازی نام ایران است، نزدیک کرد. پس باید با فکر شرایط جدیدی باشیم تا از این پتانسیل عظیم استفاده‌های درستی کنیم. دکتر زادمهر با بیان اینکه مسئولین کشور باید نگاه خود را به ورزش تغییر داده و آن را نه به دید ابزاری برای سلامت جامعه، بلکه به عنوان یک صنعت بزرگ درآمدزا ببینند، تصریح کرد: زیرساختهای ورزش ما به خصوص فوتبال شرایط خوبی ندارند. به لحاظ سخت‌افزاری امکانات ورزشی ما در سطح پایینی است. نمونه‌ی بارز آن وجود تنها استادیوم آزادی در کشور پهناور ایران است. فکر می‌کنم می‌توان به جای صرف هزینه‌های سنگین در جلوگیری از قاچاق و یا مصرف مواد مخدر، سطح ورزش را با صرف همان هزینه‌ها به قدری بالا برد که جوانان مجبور نباشند از روی بیکاری به طرف مواد مخدر بروند. عضو هیات مدیره‌ی باشگاه پرسپولیس در ادامه با تقدیر از عملکرد فدراسیون فوتبال و تداوم برنامه‌ریزیهای صورت گرفته به خبرنگار ایسنا، گفت: دادکان فدراسیونی را تحویل گرفت که جایگاه آن پس از چند سال نه تنها پایین نرفت بلکه پله‌های ترقی را نیز یکی پس از دیگری طی کرد. در کشور ما متاسفانه با رفتن یک فرد برنامه‌های او نیز حتی اگر جواب مثبت هم داده باشد، از بین می‌رود. یک بار برای همیشه باید با این معضل برخورد کرد. داشتن برنامه‌ی دقیق باعث می‌شود تا هر مدیری با هر شرایطی اجرا کننده‌ی کارهایی باشد که در نهایت کل جامعه را به خواسته‌ی خود می‌رساند. ****صعود به جام جهانی آرزویی بود که با تمام پستی و بلندیها برآورده شد و باید با انجام بازیهای مقتدر در جام جهانی، آن را تدوام بخشید. محمد احمدزاده در گفت‌وگو با خبرنگار خبرگزاری دانشجویان ایران (ایسنا)، اظهار داشت: بازی تیم ایران برابر بحرین پایین‌تر از سطح قدرت فنی و تاکتیکی بازیکنان تیم ملی بود. می‌توانستیم جذاب‌تر، حرفه‌ای‌تر و پرگل‌تر ظاهر شویم اما مهم کسب سه امتیاز بود که حاصل شد. وی افزود: فوتبال ایران با وجود عملکرد حرفه‌یی‌اش در شرایطی قرار دارد که باید در برابر حریفان قوی‌تر و حرفه‌ای‌تر از بحرین بازی زیبا و جذابی را به نمایش بگذارد، جام جهانی میدانی است که باید برای موفقیت در آن متفاوت ظاهر شد. احمدزاده تاکید کرد: ملی‌پوشان ایران در برابر بحرین احساسات را بیش از اندازه در منطق و عمل وارد کرده بودند. اما در نیمه‌ی دوم با خروج مقطعی از این شرایط منسجم شدند. انسجامی که باید از همان شروع بازی در تیم ایجاد می‌شد تا به نتیجه‌ی پربارتری می‌رسیدیم. وی با تشریح نقاط ضعف و قوت ایران برابر بحرین تصریح کرد: تیم ایران برای انجام کارهای تیمی هیچ اصراری نداشت. برانکو به آنچه که می‌خواست رسید و تیم را به جام جهانی رساند. ولی باید در فرصت باقیمانده تا شروع بازیهای جام جهانی با تغییر نگرش‌ها آماده‌تر و هوشیار‌تر عمل کنیم. باید شجاعت را به تیم تزریق کرد تا نگرشهای هجومی در تیم تقویت شود. احمدزاده تاکید کرد: برانکو و تیم ملی کار سختی را در ادامه‌ی راه دارند. باید از حالا با برنامه‌ریزی و انسجام تیمی به دنبال فراهم کردن شرایط ایده‌آل برای جام جهانی بود تا بدون کوچکترین دغدغه به آنچه که خواسته و توانایی فوتبال ایران است دست یابیم. سرمربی سابق تیم برق شیراز با بیان اینکه در صعود به جام جهانی تمامی عوامل هماهنگ و تاثیرگذار بودند، خاطرنشان کرد: تیم ملی از تمامی شرایط برای دستیابی به موفیت استفاده کرد. هماهنگی تمامی بخش‌ها و نهادها در کنار اتحاد و همدلی مطبوعات و رسانه‌ها نقش بسزایی در کسب این افتخار داشت. ****محمد مایلی کهن با تبریک صعود تیم ملی فوتبال ایران به رقابتهای جام جهانی 2006 آلمان از تلاشهای بی‌دریغ کلیه‌ی مسوولان در فدراسیون و تیم ملی برای کسب این افتخار بزرگ تقدیر کرد. سرمربی سابق تیم ملی فوتبال کشورمان در گفت‌وگو با خبرگزاری دانشجویان ایران (ایسنا)، اظهار داشت: بازی تیم ملی برابر بحرین حساسیت زیادی داشت و هر چقدر زدن گل ایران به تاخیر می‌افتاد شرایط به نفع حریف پیش می‌رفت. استرس حاکم بر بازی مانع دستیابی سریع به گل در نیمه‌ی اول شد اما با واقع‌بینی و درک صحیح از شرایط بازی بازیکنان توانستند با هماهنگی و تلاش ستودنی گل برتری را بزنند. وی تصریح کرد: تمامی بازیکنان در بازی برابر بحرین با انجام بازی هدفمند و ستودنی توانمندیهای خود را به اثبات رساندند ولی گل پیروزی را کسی زد که توانمندیهاش به دلیل شرایط حضورش در زمین نادیده گرفته شده بود. نصرتی با این گل لیاقتش را اثبات کرد. مایلی کهن خاطرنشان کرد: گل نصرتی یکی از حیاتی‌ترین گلهای فوتبال ملی ایران بود. چرا که بحرینی‌ها با استراتژی کند کردن و به انتها رساندن بازی در شرایط مساوی به نفع خود تلاش زیادی را به کار گرفته بودند تا بر این اساس بتوانند با استفاده از ضدحملات و در دقایق پایانی به پیروزی برسند، اما گل نصرتی تمام معادلات بازی و تفکرات ذهنی بازیکنان حریف را به هم ریخت تا بازی به نفع ایران جریان پیدا کند. این مربی فوتبال با بیان اینکه صعود ایران به جام جهانی نتیجه‌ی کار تیمی بود اظهار داشت: رساندن تیم ملی به جام جهانی کار پرتلاش و مهمی بود که باید به تمام دست‌اندرکاران آن دست‌مریزاد گفت، قطعا همه از این شادی خوشحالند و به آن افتخار می‌کنند. وی افزود: اگر انتقادی نیز در جریان بازی تیم ملی صورت می‌گیرد فقط با هدف رشد و تقویت تیم ملی بوده است، همه از این سربلندی خرسندیم و به کسانی که تیم را به این شرایط رسانده‌اند تبریک می‌گویم. مایلی کهن درباره بازیکنان تیم ملی خاطرنشان کرد: گل‌محمدی، همانند چهار بازی گذشته یکی از موثرترین بازیکنان میدان بود. او با تجربه‌ی غنی خود پوشش دفاعی مناسبی برای تیم ترسیم کرده بود. نصرتی نیز در کنار حسین کعبی بهترین‌ها را ساخته بودند. وی افزود: کعبی پخته و مسلط عمل کرد. تحت تاثیر هیچ چیزی قرار نگرفت و آنگونه که باید توپ و میدان را در اختیار داشت. ستار زارع نیز در قسمت چپ زمین عملکرد خوبی داشت ولی با توجه به تجربه کم حضورش در میادین ملی نیازمند ذکاوت و تیزهوشی بیشتری است. مایلی‌ کهن خاطرنشان کرد: نکونام مانند همیشه بود ولی علی کریمی علاوه براینکه نسبت به بازیهای گذشته عملکرد بهتری داشت ولی باید برای رسیدن به روزهای اوج تلاش بیشتری کند. وی مهدوی‌کیا را یکی از آماده‌ترین بازیکنان میدان خواند و خاطرنشان کرد: مهدوی‌کیا در بازی برابر بحرین متاثر از بازی جام ملتهای آسیا یک بازی کم صبر و بی‌حوصله‌ای را به نمایش گذاشت که می‌توانست هرگونه برخوردی با وی از سوی داور شرایط تیم ما را بدتر کند. او باید هوشیارتر عمل می‌کرد. زندی نیز همانند معمول فوتبال کرد. او نیازمند گذشت زمان است تا به عنوان یک مهره‌ی موثرتر و منطبق با شرایط ظاهر شود. مایلی کهن همچنین هاشمیان را بازیکنی در پایین‌تر از اندازه‌های فنی‌اش توصیف کرد و افزود: هاشمیان خیلی معمولی بازی کرد. این نوع بازی برای او بد خواهد بود. وحید باید برای انگیزه‌های فردی‌اش هم که شده تلاش بیشتری داشته باشد. علی دائی نیز همانند دو بازی گذشته حضور موثرتری در میدان داشت او همانند میرزاپور فعال و آماده به نظر می‌رسید. مایلی کهن در پایان و با تاکید بر توانایی فردی بالای بازیکنان تیم ملی گفت: برای ادامه‌ی کار در جام جهانی باید پتانسیل گروهی تیم افزایش یابد. برگزاری دیدارهای تدارکاتی بیشتر می‌تواند تیم را آماده‌تر در جام جهانی ظاهر کند. ﻿ با حضور جمعی از مسوولان دو تیم استقلال و پیروزی و کارشناس سازمان مدیریت و برنامه‌ریزی و تعدادی از اعضای فراکسیون ورزش و کمیته‌ی جوانان و تربیت بدنی و در غیاب نماینده سازمان تربیت بدنی مشکلات این دو تیم مورد بررسی قرار گرفت. امیررضا خادم در گفت‌وگو با خبرنگار پارلمانی خبرگزاری دانشجویان ایران (ایسنا)، با اشاره به جلسه‌ی روز دوشنبه فراکسیون ورزش و کمیته‌ی تربیت بدنی در خصوص بررسی مشکل تیم‌های استقلال و پیروزی، به تبادل نظر با سازمان تربیت بدنی برای حل مشکلات تیم‌های استقلال و پیروزی اشاره و خاطرنشان کرد: تلاش می‌کنیم کارهایی که در این راستا مربوط به ماست را در حد امکان برطرف کنیم. وی درباره این نشست افزود: مسوولان دو تیم مشکلات خود را مطرح کردند و در ارتباط با راه‌کار‌های ممکن تبادل نظر شد و در پایان جلسه مسائل را به سه قسمت کوتاه‌مدت، میان‌مدت و بلندمدت تقسیم کردیم. خادم به این سه قسمت اشاره کرد و گفت: در بحث کوتاه مدت مرتفع کردن مشکلات مالی و قراردادهایی که بسته شده و موضوعاتی از این نوع را بررسی کردیم که قرار شد در این راستا با برخی مسوولان ذی‌ربط جلساتی را در کوتاه مدت و در طول یک هفته داشته باشیم تا بتوانیم تا حدودی به این دو باشگاه کمک کنیم و امیدواریم که مسوولان نیز به این بحث کمک کنند. رییس فراکسیون ورزش مجلس ادامه داد: مرحله‌ی دوم این مساله نیز میان مدت است و قرار شد با سازمان مدیریت و برنامه‌ریزی و با کمک کمیسیون تلفیق مجلس جلساتی داشته باشیم تا در بودجه سال‌های آینده بشود تعریفی را برای بودجه این دو باشگاه در نظر گرفت و در مرحله‌ی سوم در بلندمدت قرار به تدوین قوانین و مشخص کردن چارچوبی برای این دو باشگاه شد که به این وسیله با تغییر مدیریت کلان سازمان تربیت بدنی، این دو تیم متاثر از این تغییرات نشوند، چراکه مسوولان دو تیم مدعی بودند که در شش ماه گذشته متاثر از این تغییر و تحولات، مشکلات زیادی برای آن‌ها پیش آمده است. وی ادامه داد: هم‌چنین قرار شد سعی کنیم که در صورت امکان دارایی‌ها و داشته‌های گذشته دو باشگاه را به آن‌ها برگشت دهیم تا از لحاظ سخت‌افزاری امکانات اولیه را داشته باشند و از این جهت با مشکلات کمتری مواجه باشند. هم‌چنین تعریف مشخصی از ادامه حیات دو باشگاه و اداره آن‌ها به صورت دولتی یا عمومی غیردولتی و یا واگذاری به بخش خصوصی باید داشته باشیم که بیشتر رویکرد جلسه به طرف عمومی غیردولتی مثل حالتی که فدراسیون‌ها هستند بود که باید در ادامه دید در این راستا چگونه عمل می‌شود. رییس کمیته‌ی تربیت بدنی مجلس در مورد نظر مسوولان باشگاه‌های استقلال و پیروزی در خصوص مشکلاتشان، تصریح کرد: آن‌ها مشکلات را بیشتر از تغییر و تحولاتی که در راس سازمان اتفاق افتاده، می‌دیدند و این که به طور مشخص تعریفی برای امکانات مالی آنها وجود ندارد و حتی عنوان می‌کردند یک زمین مناسب برای تمرین در اختیار ندارد. وی ادامه داد: هم‌چنین در ارتباط با بحث موانع قانونی که در استفاده از بنیه‌ی مالی هواداران و کسانی که مایلند به این دو باشگاه کمک کنند، معتقد بودند با مشکل مواجه هستند. در ارتباط با پخش تلویزیونی مسابقات خود و تبلیغات دور زمین با فدراسیون نیز مشکلاتی عنوان کردند و در مورد عدم هماهنگی بین هزینه‌ها و درآمد خود نیز گلایه‌هایی داشتند و مدعی بودند که افراد زیادی هستند که مایلند به این باشگاه‌ها کمک کنند، ولی به علت دولتی بودن آن‌ها و موانع قانونی این کار شدنی نیست. وی درباره‌ی نظر سازمان مدیریت نسبت به بودجه‌ی دو باشگاه استقلال و پیروزی، گفت: قرار بر این شد که سازمان مدیریت و برنامه‌ریزی در درون خود راه‌کارهای اجرایی بر این که بتوانیم برای بودجه‌ی سال آینده دو باشگاه رقمی تعریف کنیم را بررسی کند و یا یک تعریف کلی از نحوه‌ی ادامه‌ی حیات این دو باشگاه داشته باشیم و قرار شد تبادل نظراتی با سازمان مدیریت در این راستا انجام شود. به اضافه این که در کوتاه مدت هم کمکی به این باشگاه‌ها کنند تا بتوانند مشکلات‌شان را تا حدودی حل کنند. نیازی به حضور من &amp; nbsp; نبود رییس مرکز توسعه‌ی ورزش قهرمانی سازمان تربیت بدنی تاکید کرد: با حضور نمایندگان دو باشگاه پرسپولیس و استقلال که وابسته به سازمان تربیت بدنی هستند نیازی به حضور من در کمیته‌ی تربیت بدنی مجلس نبود. مهدی قدمی با ابراز خرسندی از پیگیری کمیته تربیت بدنی مجلس در مسائل روز ورزش با بیان این که هیچ گونه نامه رسمی برای حضور در جلسه‌ی بررسی مشکلات دو باشگاه پرسپولیس و استقلال در کمیته‌ی تربیت بدنی مجلس دریافت نکرده است به خبرنگار ورزشی خبرگزاری دانشجویان ایران (ایسنا)، گفت: این نشست مربوط به مسایل جاری دو باشگاه پرسپولیس و استقلال بود و با توجه به این که دو باشگاه فوق وابسته به سازمان تربیت بدنی هستند نیازی به حضور من در این نشست وجود نداشت. ما نیز در سازمان تربیت بدنی مسایل کلان‌تری را پیگیری می‌کنیم که به موقع از نمایندگان کمیته‌ی تربیت بدنی مجلس می‌خواهیم که در نشست‌های ما شرکت کنند. وی در پاسخ به این سوال که آیا بهتر نیست نمایندگان مجلس به مسایلی کلان‌تر در حوزه‌ی ورزش مانند اعتبارات پ ماده 117 و یا اعتبارات دستگاه ورزش که با مشکلی جدی روبرو است بپردازند توضیح داد: ما نمی‌توانیم برای همکاران خود تعیین تکلیف کنیم. اما مسایل کلانی مانند بند پ ماده 117 نیاز به ساماندهی خاصی دارد که ما باید در قالب طرحی آن را به مجلس بفرستیم که هنوز به نتیجه‌ی لازم نرسیده‌ایم. مهم‌تر از همه اعتبارات ورزش کشور است. کل پولی که در اختیار فدراسیون‌ها می‌گذاریم گاهی به اندازه‌ی یک باشگاه ورزشی در کشور نیست. این‌ها مسایل کلان ورزش کشور است که اگر به سرعت حل شود مشکلاتی مانند باشگاه پرسپولیس و استقلال نیز در داخل آن بهتر حل خواهد شد. وی ادامه داد: ما در ورزش نیاز به تغییر نگرشی کلی داریم. اگراصل موضوع در ورزش حل شود مشکلات ورزش قهرمانی، باشگاه‌ها، ورزش حرفه‌ای، ورزش زنان و... همگی حل خواهد شد که بی‌تردید برای رسیدن به چنین وضعیت آرمانی نیازمند حمایت‌های کلان دولت و مجلس را داریم. اما اگر مجلس به واسطه‌ی نمایندگی آنها برای مردم علاقه‌مند پیگیری مسائلی هستند سازمان تربیت بدنی مخالفتی ندارد. وی ادامه داد: بی‌تردید در مقابل مسایل کوچک‌تر مدیران تخصصی بهتر می‌توانند پاسخگو باشند. بنابراین در نشست کمیته تربیت بدنی مجلس حضور هیات مدیره و مسوولین باشگاه بهتر بود تا حضور مسوولان سازمان تربیت بدنی. قدمی همچنین گفت: برای پاسخگویی به مسایل مختلف در ورزش به جاهای گوناگونی دعوت می‌شویم اگر قرار باشد معاونان و رییس سازمان تربیت بدنی همه‌ی وقت خود را روی این دعوت‌ها بگذارند از کار اصلی خود بازمی‌مانند. این در حالی است که ما مقامات مرتبط با موضوع را به جلساتی که در آن دعوت می‌شویم می‌فرستیم. اما اگر موضوع حالت عمومی داشته باشد و تعداد زیادی از فدراسیون‌های ورزشی و باشگاه‌ها به آن مرتبط باشند قطعا باید معاون یا رییس مربوطه در جلسه حضور یابد و نسبت به موضوع طرح شده پاسخگو باشد. &amp; nbsp; باید از این وضعیت سرگردان خارج شویم علی پروین که به همراه حجت الله خطیب، آشتیانی و جعفر کاشانی در این جلسه شرکت کرده بود پس از این نشست گفت: مجلس به عنوان یک نهاد قانونی باید دغدغه‌های مالی و مشکلات این باشگاه را حل کند. مدیر فنی و سرمربی تیم فوتبال پیروزی که پس از یک هفته، مجددا فعالیت خود را در این تیم آغاز کرده است خاطر نشان کرد: پرسپولیس یک باشگاه مردمی و با هواداران بسیار زیاد است. مشکلات زیادی داریم و ظاهرا هیچ کس نمی‌خواهد این شرایط را بپذیرد. وی تصریح کرد: تکلیف پرسپولیس نامعلوم است. ما یک باشگاه دولتی هستیم ولی یک تومان پول نداریم که در موعد مقرر به تعهدات مالی خود نسبت به بازیکنان و کادر فنی عمل کنیم. مجلس باید تکلیف ما را روشن کند. به گزارش ایسنا، پروین با ابراز رضایت از مباحث مطرح شده در نشست مذکور اظهار داشت: نمایندگان لطف دارند و ظاهرا به دنبال راهکاری برای حل نهایی این مشکلات هستند. سازمان تربیت بدنی نیز باید نسبت به این موضوع احساس مسوولیت داشته باشد. سرمربی تیم فوتبال پیروزی تاکید کرد: اگر دولت و مجلس اندکی به وضعیت این دو باشگاه استقلال و پیروزی رسیدگی کنند، هیچ مشکلی نخواهیم داشت و از این وضعیت سرگردان خارج خواهیم شد. باشگاه استقلال طرح پنج ساله‌اش را ارایه کرد سید کاظم اولیایی در این نشست پس از ارایه‌ی طرح پنج ساله‌ی باشگاه استقلال به فراکسیون ورزش مجلس شورای اسلامی گفت: امیدوارم با حمایت مجلس مشکلات چندین ساله‌ی این باشگاه مردمی حل شود. مدیر عامل باشگاه استقلال تهران در نشست روز دوشنبه با فراکسیون ورزش مجلس پس از تشریح برنامه‌های این باشگاه برای سامان دادن به وضعیت استقلال خواستار توجه بیشتر مجلس و دولت به این باشگاه شد. کاظم اولیایی اظهار داشت: برنامه‌ی پنج ساله‌ی خود را به نمایندگان مجلس ارایه کردیم تا با حمایت آنان بتوانیم استقلال را متحول کنیم. به گفته‌ی علوی سخنگوی باشگاه استقلال، اولیایی همچنین پیشنهاد بازگرداندن دارایی‌های سابق دو باشگاه استقلال و پیروزی را مطرح کرد و نمایندگان نیز قول داده‌اند که نهایت تلاش خود را در این خصوص به کار گیرند. در نشست مذکور علاوه بر اولیایی و علوی سخنگوی باشگاه استقلال، ترابیان معاون و مدیر کل بین‌الملل، خورشیدی معاون اجرایی و نظری جویباری سرپرست باشگاه استقلال حضور داشتند. سید مهدی علوی همچنین به خبرنگار ایسنا گفت: مقرر شد کمیته‌ای متشکل از نمایندگان دو باشگاه استقلال و پیروزی، فراکسیون ورزش مجلس و سازمان تربیت بدنی نسبت به رفع مشکلات موجود بررسی و اقدامات لازم را انجام دهند. وی تصریح کرد: حق پخش تلویزیونی باشگاه‌های استقلال و پیروزی نیز از مواردی بود که با درخواست باشگاه استقلال قرار شد مجلس شورای اسلامی نسبت به آن توجه ویژه‌ای را داشته باشد تا شرایط برای پرداخت این حق مسلم تیم‌های استقلال و پیروزی از سوی سازمان صدا و سیما فراهم شود. به گفته‌ی علوی، جلسات نمایندگان باشگاه‌های استقلال و پیروزی در روزهای آینده نیز با نمایندگان مجلس تشکیل خواهد شد تا تصمیم نهایی برای حل مشکلات این دو باشگاه اتخاذ شود. تهیه طرحی برای حل مشکلات استقلال و پیروزی نماینده‌ی مردم لاهیجان در خانه‌ی ملت، گفت: برای حل مشکلات استقلال و پیروزی می‌طلبد که پیشنهاداتی که در رابطه با پول‌سازی و خصوصی کردن این دو تیم است در جلسات دیگری مورد توجه و بررسی قرار گیرد. ایرج ندیمی در گفت‌وگو با خبرنگار پارلمانی خبرگزاری دانشجویان ایران (ایسنا)، با اشاره به جلسه‌ی روز دوشنبه کف برای حل مشکل دو تیم استقلال و پیروزی در مجلس برگزار شد، گفت: در این جلسه چند هدف را مورد توجه قرار دادیم که به نظر ما این اهداف برآورده شد. وی افزود: یک بحث در رابطه با ابعاد مالی بود که به این جمع‌بندی رسیدیم که می‌توان در سه دوره‌ی کوتاه مدت، میان‌مدت و بلندمدت این مسائل را حل کرد. در کوتاه‌مدت تصمیم گرفتیم با شهرداری، سازمان مدیریت و سازمان تربیت بدنی تماس گرفته و فشار لازم را ایجاد کرد تا به هر صورتی قسط دوم حقوق بازیکنان دو تیم هم پرداخت شود. به اعتقاد ندیمی باشگاه‌ها در این راستا با مشکل مواجه هستند. در رابطه با میان‌مدت قرار شد که یک جلسه کار گروه مشترکی بین مسوولان دو تیم و نیز مجموعه‌ی مرتبط مطروحه برقرار شود تا یک طرح قانونی تهیه کنیم و برای درازمدت قرار شد ابعاد مختلفی که محل بحث است از جمله این که باشگاه‌های خصوصی یا دولتی بمانند و ردیف بودجه‌ایی داشته باشند و یا به صورت همین خاص اداره شوند، تاسیسات و امکاناتی که قبلا از آن دو باشگاه بوده و اوایل انقلاب مصادره شده به این دو تیم برگردد یا خیر؟ از حمایت‌های مالی هواداران در داخل یا خارج استفاده کنند یا خیر؟ بررسی‌هایی صورت گیرد. عضو فراکسیون ورزش مجلس شورای اسلامی، تصریح کرد: البته در ابعاد فنی، مدیریتی و اداری هم مسائلی مطرح و بحث‌های شد و در کل همه اذعان داشتند جلسه‌ی روز دوشنبه از چند جهت مهم بوده اولا فراکسیون ورزش سعی می‌کند با گروه‌ها و تیم‌ها در تماس باشد، مسائل و مشکلات آنها را بشناسد و در این راستا پیگیری قانونی و نظارتی کند و این امور بسیار مهم و مثبت عنوان شد. مسائلی که در رابطه با آثار مثبت این دو تیم از لحاظ ابعاد ملی، جلب و جذب تماشاگر و کارکرد فرهنگی، اقتصادی و اجتماعی و حتی سیاسی در داخل و خارج که بین آنها با سایر تیم‌ها وجود دارد و میزان هزینه‌هایی که این دو تیم دارند و درآمدهایی که سازمان تربیت بدنی از محل این دو تیم دارد و خصوصی شدن این دو همه اینها مورد توجه بوده و خواهد بود. به نظر می‌رسد با توجه به ترکیب خوبی که از دو باشگاه در جلسه‌ی دیروز شرکت کرده بودند، جلسه‌ی پرباری داشتیم و راه‌حل‌هایی که ارائه شد همه قابل پیگیری و بررسی است. جلسات دیگری برای حل مشکلات این دو باشگاه تشکیل می‌شود نماینده‌ی مردم تهران در خانه‌ی ملت، گفت: جلسات دیگری نیز برای حل مشکلات دو تیم استقلال و پیروزی در هفته‌های بعد برگزار خواهد شد. پرویز سروری در گفت‌وگو با خبرنگار پارلمانی خبرگزاری دانشجویان ایران (ایسنا)، با مثبت ارزیابی کردن جلسه‌ی روز دوشنبه‌ در خصوص بررسی مشکل تیم‌های استقلال و پیروزی، اظهار داشت: استقلال و پیروزی یک مشکل کوتاه‌مدت دارند که نمی‌شود به آینده آن را موکول کرد و باید حتما فکری برای موضوع آنها شود و این مساله حکیمانه و به شکل موقت حل شود تا این دو تیم از بحران خارج شوند. وی افزود: راه کار اساسی در رابطه با بحث پیروزی و استقلال این است که واقعا باید موضوع آنها نظامند شود و وضعیت روشنی تعریف شود تا این دو تیم بدانند دورنمای آینده آنها چیست. وضعیتی که همیشه این دو تیم در حالت شک و تردید و رایزنی برای حل مشکلات‌شان به سر می‌برند نکته‌ی مطلوبی نیست و این دو تیم با این وضعیت نمی‌توانند برای آینده خود برنامه‌ریزی کنند و این مساله باعث شده که آنها دائما رو به تحلیل رفته و به ضعف کشیده شوند. عضو کمیته‌ی تربیت بدنی مجلس شورای اسلامی، با تاکید بر روشن شدن وضعیت تیم‌های استقلال و پیروزی، تصریح کرد: باید مشخص شود این دو تیم می‌خواهند دولتی اداره شوند یا خصوصی و حمایت‌ها در چه سقفی از آنها قرار است انجام شود؟ به اعتقاد سروری ورود مجلس به این عرصه گره‌گشا خواهد بود و مجلس باید بررسی کند که اگر با راه‌کارهای قانونی می‌تواند این وضعیت را نظامند کند آن را انجام دهد. در جلسه‌ی روز گذشته تقریبا این باور برای همه ایجاد شد که نیاز است با جلسات مشترک و تخصصی بین این دو تیم و نمایندگانی از فراکسیون ورزش و هم‌چنین کمیته‌ی تربیت بدنی زمینه‌های فعالی را برای حل اصولی مشکل این دو تیم ارائه داد. نماینده‌ی مردم تهران در مجلس شورای اسلامی، از ادامه‌ی جلسات برای حل مشکل کامل تیم‌های استقلال و پیروزی خبر داد و افزود: یک سری صحبت‌هایی در این راستا صورت گرفت و قرار شد برای حل کوتاه مدت مشکلات آنها امکاناتی در نظر گرفته شود. قرار است در این راستا پیگیری‌هایی انجام دهیم تا به صورت کوتاه مدت بتوان تا حدودی از مشکلات این دو تیم را حل کرد و بعد نشست‌های مشترکی برگزار خواهد شد. گفتنی است علی‌رغم دعوت از سازمان تربیت بدنی برای شرکت در این جلسه کسی از سازمان در جلسه شرکت نکرد. ﻿ موسسه‌ی فرهنگی - ورزشی استقلال تهران به مدت ده سال به وزارت رفاه و امور اجتماعی واگذار شد. به گزارش خبرنگار &amp; nbsp; خبرگزاری دانشجویان ایران (ایسنا)، پس از نشست عصر امروز مهندس علی آبادی معاون رییس جمهور و با کاظمی وزیر رفاه و امور اجتماعی و اعضای هیات رییسه باشگاه استقلال، این باشگاه به مدت 10 سال به وزارت رفاه واگذار شد. توافق نامه واگذاری باشگاه استقلال به وزارت رفاه امروز به امضای رییس سازمان تربیت بدنی و وزیر رفاه رسید. علی آ‌بادی در این نشست گفت: باشگاه بزرگ استقلال به عنوان یکی از مفاخر ورزش کشور به شمار می‌رود که در سطح کشور و قاره آسیا به عنوان یک تیم بزرگ افتخارات زیادی را کسب کرده و همواره ورزشکاران قدر و توانایی را به کشور تقدیم کرده است. وی افزود: متاسفانه مدتی است به دلیل مشکلات مالی این باشگاه علی رغم سعی و تلاش اعضای هیات مدیره، کمبود منابع مالی، هیات مدیره این باشگاه را در تنگنا قرار داده است. بالطبع باید برای این باشگاه ارزشمند فکری اساسی می‌کردیم که طی صحبتی که با کاظمی‌ وزیر رفاه داشتیم مقرر شد، مدیریت باشگاه را به وزارت رفاه بدهیم. علی آبادی در ادامه صحبت‌های خود افزود: مجموعه‌ی ورزشی تختی یکی از مجموعه‌های بزرگ کشور به وسعت 110 هکتار در جنوب تهران بدون انجام تغییر و تحولات لازم بلا استفاده باقی مانده و متاسفانه زمین فوتبال آن نیز که سال‌های قبل تاسیس شده بود به دلیل عدم نگهداری آسیب زیادی دیده است. رییس سازمان تربیت بدنی تصریح کرد: به دلیل نداشتن ساخت و ساز مناسب در این مجموعه که در منطقه پرجمعیت احداث شده است، مردم منطقه از استفاده آن محروم مانده‌اند و مقدورات سازمان تربیت بدنی نیز به حدی نبوده که سرمایه‌گذاری لازم روی آن انجام دهد. علی آبادی تاکید کرد: وزارت رفاه که عهده دار تامین نیاز بازنشسته‌ها و قشر فقیر جامعه است با توافق برای ساخت و تجهیز طرح‌های این مجموعه بزرگ ورزشی طی 25 سال آینده در چارچوبی مشخص به جامعه ورزش و دیگر اقشار مردم خدمات لازم را ارایه خواهد داد. وی ادامه داد: امیدواریم با حمایت وزیر رفاه و هماهنگی سازمان تربیت بدنی مجموعه ‌ای ساخته شود که باعث افتخار مردم باشد، چرا که دولت پس از انقلاب نتوانسته است مکان باارزش ورزشی را بسازد که اثر نیروهای انقلابی باشد، بخش عمده‌ی اماکن ورزشی پیش از انقلاب ساخته شده‌اند. این جا باید فکر خوب مهندسان به کار گرفته شود تا مجموعه‌هایی برابر با مجموعه ‌ی ورزشی آزادی را داشته باشیم که حاصل تلاش ورزش ‌دوستان پس از انقلاب باشد. به گزارش ایسنا، کاظمی ‌وزیر رفاه و امور اجتماعی نیز در این نشست اظهار کرد: به سهم خودم این روز را به همه‌ی جامعه‌ی ورزش تبریک می‌گویم، جا دارد از علی آبادی تشکر کنم چرا که در این ارتباط راهنمایی وی در به سر رسیدن این تفاهم نامه بسیار موثر بود. وی ادامه داد: ما احترام خاصی برای مردم قائل هستیم و می‌دانیم که دو تیم تهرانی استقلال و پرسپولیس دارای طرفدارانی هستند که عمدتا جزو قشر جوان جامعه محسوب می‌شوند و با توجه به این که یکی از مهم ترین مشکلات آن‌ها به منابع مالی بازمی‌گردد، لازم دیدیم باشگاه استقلال را یاری کنیم. وی ادامه داد: سال‌هاست که این دو باشگاه مبتلا به مشکلات مالی هستند و چند صباحی است که در عرصه‌های قهرمانی و به خصوص آسیا جایگاهی نداریم و این حلقه مفقوده به مشکلات مالی ما بازمی‌گردد، این دلیل اصلی تصمیم ما برای این توافق نامه بود. وزیر رفاه ادامه داد: ما در سفری که به استان سیستان و بلوچستان داشتیم در شهر مرزی سیب سوران که واقعا مردم آن‌ها مشکلات معیشتی جدی داشتند جالب بود که روی کوه نوشته شده بود قرمزته، آبیته. این علاقه وافر مردم به دو تیم مردمی را ‌نشان می‌دهد. ما نیز به مردم احترام گذاشتیم و در این اقدام سعی می‌کنیم بخشی از مشکلات مردم را حل کنیم، مضاف بر این که دوست داریم شرایطی ایجاد شود که باعث شادابی و طراوت جوانان باشیم. وی افزود: اگر بتوانیم کاری کنیم که جوان‌ها حضورشان در محیط‌های ورزشی تداوم یابد بی تردید آن‌ها می‌توانند آوازه نام ایران را به تمام دنیا برسانند. حضور تیم ایران در جام جهانی یکی از بزرگ ترین تبلیغ‌ها برای ایران خواهد بود. البته ناگفته نماند که این توجه ما نباید تنها مختص به شهرهای بزرگ جامعه باشد و استان‌های محروم نیز مورد توجه جدی ما هستند. کاظمی تصریح کرد: جوان‌هایی که در استان‌های مرزی ما هستند از سرگرمی‌های اندکی بهره می‌برند که ایجاد شرایط شادابی و مفرح از مسوولیت‌های جدی ما به شمار می‌رود. ما مسوول هستیم تا طراوت را به جامعه برگردانیم. کاظمی ‌در ادامه صحبت‌های خود افزود: ما طی دو تا سه هفته با مهندس علی آبادی برای واگذاری باشگاه استقلال مذاکرات جدی داشتیم و امیدواریم این حرکت در آینده ثمره خوبی برای ورزش باشد و دیگر بخش‌ها از آن الگو برداری کنند. وی همچنین به ادامه ساخت و ساز در ورزشگاه تختی تهران اشاره کرد و گفت: پایگاه ورزشی خوبی در این منطقه نداریم، امیدواریم که این توافق نامه بلندمدت که مدت 25 سال طول می‌کشد بتواند آثار مثمرثمری را برای مردم داشته باشد. وی در پایان خاطر نشان کرد: سال‌های سال افرادی که به عنوان هیات مدیره‌ی باشگاه استقلال مشغول به فعالیت بودند با تمام محدودیت‌ها مشقت‌های موجود را بر دوش کشیدند که از زحمات آن‌ها تشکر می‌کنم. مهدی قدمی‌ رییس مرکز توسعه‌ی ورزش قهرمانی در نشست مشترک امروز مسوولان سازمان ورزش با وزیر رفاه و اعضای هیات رییسه باشگاه استقلال برای واگذاری این باشگاه به وزارت رفاه گفت: همگان شاهد مشکلات مالی باشگاه پرسپولیس و استقلال طی سال‌های گذشته تاکنون بوده‌اند و طی سال‌های اخیر مهم ترین تنگناهای باشگاه‌های فوق به تامین منابع مالی آن‌ها بازمی‌گردد که بی تردید این امر آثار اجتماعی ویژه‌ای در جامعه دارد و در مواردی خاص مشکلات آن‌ها به بحث‌های امنیتی، سیاسی، فرهنگی نیز کشیده می‌شود. وی ادامه داد: این اثرات اقتضا می‌کرد تا یک مقدار با وسواس بیشتری به دو باشگاه فوق نگاه کنیم. چرا که با محدودیت اعتباری دولت به خصوص با حمایتی که ما باید از فدراسیون‌های ورزشی می‌داشتیم، نمی‌توانستیم به طور کامل از آن‌ها حمایت مالی کنیم. بنابر این مجبور بودیم از دستگاه‌های دولتی دیگر کمک بگیریم. قدمی ‌ادامه داد: به همین منظور با وزیر رفاه بحث‌های مفصلی را برای واگذاری باشگاه استقلال به این وزارتخانه انجام دادیم و اختیارات مدیریتی مجمع باشگاه استقلال را به وزیر رفاه واگذار کردیم. البته به منظور شفافیت لازم توافق نامه‌ای بین دو مقام به امضا رسید. رییس مرکز توسعه‌ی ورزش قهرمانی در رابطه با اصلاحات انجام شده در اساسنامه باشگاه استقلال گفت: اختیارات مجمع برعهده‌ی رییس سازمان تربیت بدنی بود که کلیه‌ی اختیارات را با توافق انجام شده به وزیر رفاه به مدت 10 سال واگذار شد. به گزارش ایسنا، مهدی قدمی‌ پس از واگذاری موسسه‌ی فرهنگی - ورزشی استقلال تهران به وزارت رفاه و امور اجتماعی در جمع خبرنگاران اظهار کرد: در ذیل ماده‌ای که این موضوع را تصریح و تکمیل می‌کند تبصره‌ای آمده که رییس سازمان تربیت بدنی بتواند اختیاراتش را به سایر مقامات عضو هیات دولت واگذار کند و موافقت نامه‌ی ما در همین راستا صورت گرفت که در هفت بند تنظیم شده است. وی در پاسخ به این سوال که واگذاری باشگاه به وزارت رفاه چه تفاوتی با اسپانسری وزارت ارتباطات برای فدارسیون کشتی دارد، گفت: توافق نامه‌هایی که در این زمینه به امضا رسیده هیچ گونه سنخیتی با هم ندارند و به لحاظ تعهد دولت، نگرانی وجود نخواهد داشت، ما فرض را بر این گذاشته‌ایم که دولت آینده هم این توافق نامه را دنبال خواهد کرد. وی در پاسخ به این سوال که آیا باشگاه پرسپولیس نیز برای واگذاری به وزارت خانه دولتی در دستور کار قرار دارد، اظهار کرد:، اما در این رابطه با چند وزارتخانه صحبت‌هایی به عمل آمده که هنوز نهایی نشده است. وی در بخش دیگری از صحبت‌های خود و در پاسخ به این سوال که گفته می‌شود سازمان تربیت بدنی مانع برگزاری دیدار دو تیم استقلال و ملوان شده است، اظهار کرد: این موضوع با هماهنگی سازمان تربیت بدنی صورت گرفت. مدیر مجموعه ورزشی آزادی طی تماسی که دو روز قبل از بازی با ما داشت اعلام کرد که وضعیت جوی نامطلوبی در ورزشگاه حاکم است و زمین نیز با توجه به برگزاری دیدار تیم‌های پرسپولیس و بایرن مونیخ از وضعیت خوبی برخوردار نیست. قدمی‌ ادامه داد: برای ما این سرمایه ملی از ارزش بسیاری بالایی برخوردار است و به همین منظور از شرکت توسعه‌ و نگهداری اماکن ورزشی خواستیم از این ورزشگاه بازدید به عمل آورد. آن‌ها نیز در گزارش خود اظهار کردند که زمین از آمادگی لازم برای برگزاری مسابقه برخوردار نیست. در پی آن ما نیز به فدراسیون فوتبال ابلاغ کردیم که مسابقه را کنسل کند چرا که در آن روز با وجود مه شدید در ورزشگاه امکان برگزاری مسابقه نیز وجود نداشت. من به عنوان رییس مجمع فدراسیون فوتبال از این اختیار برخوردار بودم که به نمایندگی از سازمان تربیت بدنی به فدراسیون فوتبال اعلام کنیم که این بازی کنسل شود. رییس هیات مدیره باشگاه استقلال تهران هم ابراز امیدواری کرد که واگذاری این باشگاه به وزارتخانه رفاه، باعث پویایی بیشتر استقلال شود. به گزارش ایسنا، ایروانی همچنین به شرایط نابرابر اقتصادی دو باشگاه استقلال و پرسپولیس اشاره کرد که از داشتن حامی ‌مالی محروم هستند. وی ادامه داد: به همین دلیل رقابت این دو تیم در مسابقات لیگ نمی‌تواند منصفانه باشد، شروع فعالیت باشگاه استقلال با یک تکه کاغذ بود، این باشگاه از مدیرانی استفاده کرد که بیشتر افتخاری کار کردند و با عشق به جوانان و ورزش همواره صورت مالی شفافی را ارایه می‌کردند. ایروانی افزود: ما مطابق با فصل مالی فوتبال صورت مالی‌مان را در تاریخ ‌84/4/31 به تصویب مجمع رساندیم، چرا که ما اصرار زیادی به وجود شفافیت در مسائل مالی خود داشتیم، مضاف بر این باشگاه استقلال دارای دارایی‌های مانند زمین، شرکت بیمه و نمایندگی بیمه است اما نمی‌تواند جوابگوی نیازهای باشگاه باشد. رییس هیات مدیره باشگاه استقلال ادامه داد: علی رغم وجود همه این کمبود‌ها استقلال همواره تیمی‌ کم حاشیه بوده است که با وجود بازیکنان و کادر فنی خوب با تاکتیک پذیری همواره بازی زیبا و دوست داشتنی در زمین سبز ارایه می‌کند. وی افزود: موسسه‌ی فرهنگی استقلال سهامی ‌از دولت ندارند و همه چیز آن متعلق به مردم است، با واگذاری که انجام شد و ترتیبی که اتخاذ شده است تصور می‌کنم باعث پویایی بیشتر باشگاه شود. این عیدی‌ است برای همه دوستداران ورزش و باشگاه استقلال. به گزارش خبرگزاری دانشجویان ایران (ایسنا) ـ منطقه فارس، رسول فلاح وقتی داستان سقوط تیمش را خوانده بود، با دفتر گروه ورزش ایسنا در شیراز تماس گرفت و خواستار شنیدن بخشی از روایت این سقوط شد. به دفتر مدیر عامل که می رسیم او قرار است راهی جلسه مجمع باشگاه شود، اما با دیدن ما از حضور در آن جلسه صرف نظر می کند. "فلاح" از منشی خود می خواهد برای ما شیرینی و نقل بیاورند. قبل از هر چیز از جلسه خبرنگاران با مدیر کل تربیت بدنی استان سئوال می‌کند. حرف هایی به گوش او رسیده که می خواهد مطمئن شود. هنوز ما حرف نزده‌ایم که با صدای بلند می‌گوید «چطور می شود که چند ماه قبل وقتی تیم در صدر جدول قرار داشت فلاح بهترین مدیر بود اما، حالا عکس با شورت ورزشی ندارد؟! چرا وقتی تیم پنجم شد نگفتند لابی فلانی مدیر برق شده است؟ اصلا بنویس در این فوتبال تماماً سیاسی کدام مدیر مدارج مدیریت را طی کرده؟... فلاح را دعوت به آرامش می‌کنیم و از او می خواهیم روایت خود را از سقوط تیم بازگو کند. با خنده‌ای تلخ می‌گوید البته تیم هنوز سقوط نکرده اما می دانم کار سختی پیش رو داریم. او سپس روایت خود را از هنگامی شروع می کند که تیم قرار بود در جام حذفی سال گذشته با پگاه گیلان بازی کند، بازی که اگر برق برنده می‌شد، می توانست به فینال برود اما، در نهایت بازی را واگذار کرد تا فلاح به همراه یاوری از همان روز مشغول برنامه ریزی برای فصل بعد شود. فلاح از یاوری به عنوان یک مربی کاردان و کار بلد یاد می کند و می‌گوید: با استاد یاوری روزهای خوبی داشتیم اما حیف که نتوانستیم با او ادامه بدهیم، هنوز غبطه فصل گذشته را می‌خورم که خاطرات خوبی را با این مربی داشتیم. سئوال می کنیم چه شد که یاوری در تیم نماند، پاسخ می دهد: مشفقیان به عنوان رئیس مجمع باشگاه تاکید داشت که یاوری با توجه به نتایج خوب تیم در باشگاه بماند، ما نیز همه توان خود را گذاشتیم که با یاوری کار کنیم اما، ناگهان بحث خصوصی سازی پیش آمد و قرار شد در راستای توجه به اصل 44 قانون اساسی باشگاه برق نیز به بخش خصوصی برود. درست زمانی که می‌باید تیم را ببندیم، به دنبال ثبات باشگاه رفتیم و همین مساله ضربه بزرگی به تیم برق وارد کرد. در شرایط آن روزها، باشگاه وضع مالی خوبی نداشت به همین دلیل همراه با آیت الهی و سالاری معاون وقت قهرمانی تربیت بدنی فارس، به استانداری رفتیم. از خدا بخش مدیر کل تربیت بدنی استان هم خواستیم ما را همراهی کند که نپذیرفت. استاندار مشکل را سئوال کرد به او گفتم فقط برای تسویه حساب بازیکنان در سال قبل باید 500 میلیون تومان بپردازیم اما، در نهایت 200 میلیون تومان آن هم چند ماه بعد از آن جلسه به ما رسید که البته وظیفه دارم از استاندار ورزش دوست استان تشکر کنم. (تاکید می‌کند حتماً این را بنویسم). به هر حال برای شروع کار چیزی دستمان را نگرفت و درست زمانی که خواستیم کار را شروع کنیم 4 بازیکن ما سر از فجر درآورد جالب است بدانید قرارداد شهرام گودرزی و میرهانی هاشمی که 2 ساله بود توسط «آبهشت» مدیر عامل وقت باشگاه پاره شده بود و قرارداد 2 ساله آنها می شود یک ساله! ـ فلاح با صدای بلند خطاب به منشی اش می گوید: آقا چی شد این شیرینی ـ! . او البته یادش می‌آید که نکته مهمی را فراموش کرده بگوید به همین دلیل اصرار دارد رقم واقعی بودجه را اعلام کند و اینکه در همین مسیر چه شد که یاوری تیم را ترک کرد. او با بیان اینکه بودجه باشگاه یک میلیارد و 300 میلیون تومان است می‌گوید: بودجه باشگاه در مقایسه با سال قبل هیچ تفاوتی نکرده بود اما دستمزد بازیکنان افزایش صددرصدی داشت یاوری خواهان 200 تا 300 میلیون تومان اضافه بود، نه برای خودش او حاضر بود حتی مجانی با برق ادامه بدهد اما، با لهجه شیرین اصفهانی اش به من گفت: «آقای فلاح من آبرو دارم اگر این پول جور نشه نمی تونم تیم را خوب ببندم بعد مجبورم تو نیمه های فصل از آبرو و حیثیتم هزینه کنم». یاوری می خواست با این پول هم بازیکنان تیم را حفظ کند و هم چند نیرو خوب بگیرد. به هر حال از یک میلیارد و 300 میلیون تومان که قرار بود برای باشگاه هزینه شود 30 درصد آن به تربیت بدنی رفت که می‌شود 390 میلیون تومان. البته این مبلغ مطابق قانون می باید دوباره به باشگاه بر می‌گشت اما، چون در آستانه فصل یارگیری به آن احتیاج داشتیم یاوری از مدیر کل تربیت بدنی خواست این 390 میلیون کم نشود اما خدابخش آن را کم کرد! و من خدا را شکر می کنم که خدابخش آخر فصل مدیر کل تربیت بدنی شد وگرنه تیم پارسال سقوط می کرد! به هر حال یاوری برای بستن تیم پول می خواست به اتفاق به فرمانداری رفتیم، وقتی از فرمانداری آمدیم بیرون او تازه متوجه شد که ما باید ابتدا برای ثبات تیم تلاش کنیم به همین جهت باز هم با لهجه شیرین اصفهانی به من گفت: «حاجی من که رفتم، تو هم آبرویت را بردار و برو! کاشکی حرف او را گوش داده بودم و همان موقع می رفتم. یاوری گفت: من فکر می کردم مشکل باشگاه برق پول است، اما حالا متوجه شدم اصل و اساس باشگاه زیرسئوال است»! فلاح تاکید می کند: واقعاً ثباتی که باشگاه برق پارسال و امسال پیدا کرده مدیون مشفقیان است، او حتی حاضر شد بیاید پیش خدابخش اما چه سود که مدیر کل تربیت بدنی ما را همراهی نکرد. فلاح در عین حال گفت: البته سال گذشته سازمان آب به درخواست وزارت نیرو 140 میلیون تومان به ما کمک کرد اگرچه در سالی که آبهشت مدیر عامل بود 300 میلیون به باشگاه کمک کرده بود. امسال هم که هیچ کمکی سازمان آب به ما نکرد. اگرچه بعدها مشفقیان یک کمک 200 میلیون تومانی دیگر به ما کرد. فلاح یادآور شد: قطع ارتباط ما با یاوری فقط به دلیل مسایل مالی بود. از او سئوال کردیم پس از یاوری به چه گزینه هایی فکر کردید که فلاح در پاسخ گفت: در آن مقطع 3 گزینه را مطرح کردیم، دنبال مربی ای بودیم که وضعیت ما را درک کند و بتواند به تیم کمک کند. به افشین پیروانی، اصغر اکبری و محمد عباسی فکر کردیم، افشین اما به پرسپولیس رفت، از بین اصغر اکبری و محمد عباسی نیز به سابقه عباسی در برق و محبوبیت او نزد هواداران نگاه کردیم تا در نهایت عباسی هدایت تیم را برعهده می گیرد، ضمن اینکه او سابقه دستیاری یاوری را نیز داشت. وی متذکر شد: هر مربی که ما می خواستیم 300 یا 400 میلیون تومان پول می خواست و البته مجموع شرایط باعث انتخاب عباسی از سوی ما شد او که آمد فقط 10 نفر در تمرینات حاضر بودند چرا که ما بازیکنی نداشتیم به همین دلیل عباسی با توجه به بضاعت باشگاه نیکخواه، برادران نظرزاده و قائدی پور را به تیم آورد. اولین بازیکنی هم که با ما قرارداد بست ستار زارع بود. در حالی که پرسپولیس، مس کرمان و سپاهان حاضر به پرداخت 300 میلیون تومان بودند اما ستار به احترام ما و مردم شیراز قرارداد سفید امضا کرد. مهدی شیری نیز در حالی که پیشنهادات بالای 250 میلیون تومان داشت باز هم به احترام ما و مردم شیراز سفید امضا کرد در این شرایط صبا نیز با مهدی کریمیان تماس گرفت و پیکان با خرید عابدی اما هر دو را در تیم با مبلغ بسیار پائین تر از آنها در تیم نگه داشتیم. از فلاح داستان پیوستن داریوش یزدانی را به تیم سئوال کردیم بازیکنی که همه شیرازی ها می‌دانند محمد عباسی او را نمی خواست! فلاح صحبت ما را تایید می‌کند و می گوید: داریوش یزدانی در حال بستن قرارداد با استقلال اهواز بود به او زنگ زدم و با گلایه و ناراحتی گوشی را قطع کردم، فردای آن روز ساعت 9 صبح در حالی که در اتاق خود نشسته بودم داریوش یزدانی با چشمان پف کرده وارد اتاق شد! او پس از قطع کردن تلفن من یک تاکسی تلفنی از اهواز می گیرد و یک سر می آید دفتر من در شیراز، وقتی هم وارد اتاق شد گفت: حاجی قرارداد کجاست من انگشت و امضا بزنم! وقتی قرارداد سفید را امضا کرد اجازه خواست برود کمی بخوابد! یزدانی به احترام من به باشگاه آمد، بازیکنی که از نوجوانی در تیم من توپ زده بود. آیا اگر یک مدیریت صحیح و رفاقت و مردانگی با بازیکنان نبود، در این آشفته بازار و رد و بدل شدن پول همین محدود بازیکنان هم در تیم می ماندند؟ با این بضاعت و شرایط بود که تلفیقی از بازیکنان خوب و جوان را روانه میدان کردیم اما چرا از هفته دهم اینجور شد؟ بیشترین فشار و سنگینی بازی ها روی مهره های با تجربه تیم بود. در حالی که با سپاهان و در یک بازی سنگین یک بر یک کرده بودیم، ناگهان سازمان لیگ آمد و گفت 3 روز بعد با استقلال بازی داریم، چینش مهره های با تجربه و جوان تا آن موقع خوب جواب داده بود چرا که هفته ای یک بار بازی داشتیم اما، بازی با استقلال آغاز بدشانسی های ما بود در این بازی نیکخواه که دفاع آخر تیم بود و تا آن موقع هم عالی بازی کرده بود مصدوم شد، جعفری هم که یک پیستون چپ کلاسیک بود رباط صلیبی پاره کرد. بازیکنی که با ستار خوب جور شده بودند. بیرانوند هم در این بازی مصدوم شد 2 روز بعد از اینکه از تهران آمدیم قرار شد با پرسپولیس بازی کنیم یعنی به فاصله 3 روز! بیرانوند حاضر شد با پای آسیب دیده برابر پرسپولیس بازی کند چرا که دروازه بان دیگر ما خیلی جوان بود و بازی در جو ورزشگاه آزادی دشوار. پرسپولیس با تمام توان و 80 هزار تماشاگر به جنگ ما آمد، در شرایطی که بازی های قبلی خود را پیروز نشده بود و یک پیروزی وضعیت این تیم را بهبود می بخشید آنجا مهدی کریمیان به تیم ملی دعوت شد، در تیم ملی مصدوم شد و 10 هفته او را نداشتیم، به این ها اضافه کنید سه کارته ها و محروم ها را. وقتی تیم در 21 روز 6 بازی انجام داد همه ی مهره های کلیدی خود را از دست داد. 6 بازی در 21 روز برای تیم کم بضاعتی چون برق خیلی زیاد بود چرا که همه فشار روی چند بازیکن بود و معلوم است که آنها مصدوم می شوند. فلاح به اینجا که می رسد می گوید از شیرینی که خبری نشد چای میل کنید! وقتی یک بار دیگر با صدای بلند از منشی‌اش طلب شیرینی می‌کند، منشی با چکی وارد اتاق می شود که پول ناچیزی در آن قید شده و پاس نمی‌شود. باشگاه حتی برای خرید یک جعبه شیرینی پول ندارد!!؟ داغ فلاح تازه می‌شود و می گوید: اگر 600 میلیون تومان پول داشتم 4 مهره حداقل 150 تومانی می گرفتم برای روزهای مبادا، روزهایی که مجبور نبودیم در 21 روز بازیکنان بیشترین فشار را متحمل شوند. آقا بنویس فلاح در روزهایی که باید دنبال بستن تیم بود دنبال ثبات تیم بود، بنویس فلاح مثل مدیران دیگر باشگاه ها به ایتالیا و مالزی نرفت تا از کیان برق دفاع کند، بنویس فلاح یک بچه بسیجی صادق و شفاف است که چیزی برای پنهان کردن ندارد. من که با سابقه دلالی به تیم نیامدم! چرا من پارسال توانستم امسال نمی توانم، چون نخواستند. آقا بنویس مشکلات ما از بازی با سپاهان شروع شد روزی که 18 هزار تماشاگر به ورزشگاه آمدند و برخی ذوق زده جمعیت دنبال جایی در هیات مدیره بودند! تربیت بدنی متولی ورزش شهر است، روزی که می‌بایست کمک نکردند... آقا بنویس مدیران تربیت بدنی قبلی از طریق مسئولان استان مشکلات را همیشه حل می کردند اما، این مدیران چه؟! نه حمایت معنوی از ما شد و نه حمایت مادی... آقا بنویس خیلی حرف ها دارم اما روزی که مرا عزل کردند همه‌ی ناگفته هایم را می گویم تا برخی شبانه از این شهر فرار کنند! چرا باید تیمی با یک یا 2 میلیارد بسته شود تیمی دیگر با 15 میلیارد؟ مگر همه آنها دولتی نیستند؟ آیا نباید به یک سهم از دولت حمایت شوند؟ مدیری که در ساختمان 6 طبقه نشسته و 6 منشی دارد باید با مدیرانی چون من و جعفری و یا مدیران ملوان و پیام یک جور نگاه شود؟ در این شرایط خبرنگار از من سئوال می کند یزدانی را چرا فروختید؟ یزدانی را که من به تیم آورده بودم، او را البته با نظر مساعد سرمربی فروختم، عباسی معتقد بود یزدانی با سیستم او نمی خواند. یزدانی را فروختم تا 20 درصد قرارداد بازیکنان را بپردازم که اگر نمی‌پرداختم فاجعه بار می آمد، آبروی باشگاه و شهر را نگه داشتم، اشتباه من این بود که باید می گذاشتم به علت مشکلات مالی حیثیت استان زیر سئوال برود تا شما من را مقصر ندانید! فلاح با عصبانیت داد می زند: مدیریت باشگاه مقصر است، بازیکن رباط صلیبی پاره می کند؟ مدیریت باشگاه مقصر هست، فرید دقیقه 92 مقابل ابومسلم پنالتی را گل نمی کند من مقصر هستم در بازی با پیام به مدیریت باشگاه توهین می کنند اما حراست اداره کل تربیت بدنی عکس العمل نشان نمی دهد؟ مدیریت باشگاه مقصر است مصدوم داریم؟ مدیریت باشگاه مقصر است سفر ایتالیا و مالزی که همه مدیران رفتند، نمی رود؟! فلاح سپس در پاسخ به اظهارات شب گذشته مدیر کل تربیت بدنی که سابقه ورزش او را زیر سئوال برده می گوید: مرصاد را از استان آوردم زیر گروه، بعد آوردم لیگ یک حجب و یا حیا دارم که خیلی از مسائل را نگفتم، چرا وقتی تیم ششم شد کسی سراغی از ما نگرفت؟ در بازی با سایپا چرا آقای مدیر کل همزمان با این بازی تجلیل از قهرمانان می گذارند اما از فوتبالیست ها تجلیل نمی شود؟ چه اصراری وجود داشت که جلسه تجلیل از قهرمانان ورزشی استان که فوتبالیست ها را شامل نمی شد همزمان با بازی برق با سایپا باشد؟ درست در زمانی که در سالن حافظ و در جلسه تجلیل از قهرمانان ورزش جشن و پایکوبی و موسیقی بود، روبروی آن یعنی در ورزشگاه حافظیه و در رختکن برق بازیکنان گریه و عزاداری می کردند! جالب اینکه آقای خدابخش در جلسه جشن خود نه از مقاومت و نه از برق هیچ بازیکنی را بازیکن اخلاق معرفی نکردند! فلاح با انتقاد از صحبت های مدیر کل تربیت بدنی فارس ادامه داد: ایشان مدعی شده بود به هر کس از بازیکنان برق که گل زد 2 میلیون تومان پاداش می دهد اما ستار وقتی به پرسپولیس گل زد چرا آقای مدیر کل به او 2 میلیون نداد؟ او می خواست این 2 میلیون را بین بازیکنان تقسیم کند. وی که یادآوری سخنان مدیر کل تربیت بدنی و آنچه در جلسه شب گذشته اش با خبرنگاران او را آزار می داد گفت: آیا باید در افتتاحیه سالن تربیت بدنی جناب مدیر کل فیلم نشست خصوصی ما با وی پخش شود؟ این مساله نشان می دهد هدف آقایان از این جلسه مچ گیری بوده نه چیز دیگر! آقای مدیر کل اصفهانی فارس چه اصراری دارد قبل از بازی با ذوب آهن اصفهان روحیه برق را پایین بیاورد؟ اگر کسی شک کند که نیت او آیا کمک به قهرمانی ذوب آهن است آیا درست فکر کرده؟ فلاح یک بار دیگر عصبانی می شود و می گوید: باشگاهی که در استرس فروش بیفتد نمی شود آن را مدیریت کرد، من یک سال است که مدیریت بحران می کنم. او در پایان و در پاسخ برخی دیگر از اتهامات مدیر کل تربیت بدنی گفت: از سال 60 تا به حال در شیراز هستم ضمن اینکه "ابرقو"! قبلاً زیرنظر فارس بوده اما اگر سابقه نزدیک به 30 سال حضور مرا در شیراز در نظر بگیرید چه کسی می تواند بگوید من شیرازی نیستم در حالی برای یک دوره مدیریت 2 ساله به شیراز نیامده ام! فلاح همچنین گفت: زمانی که مهدی شیری، فرید عابدی، غلامزاده، صمد زارع، میرهانی هاشمی و... در تیم مرصاد که من مدیریتش را برعهده داشتم خدابخش کجا بود که حالا از من سابقه مدیریت می خواهد؟ زمانی که جزو 70 نفر دعوت شده تیم ملی جوانان بودم جناب خدابخش کجا بود که از من عکس با شورت ورزشی بگیرد؟ با این حال امیدواریم برق به لیگ یک سقوط نکند اما اگر هم سقوط کرد مثل برخی تیم های دیگر که به لیگ برتر بازگشتند، انشا  ا... بازگشتی مقتدرانه خواهد داشت. وقت خداحافظی "فلاح" از ما سئوال می کند برای ناهار می‌مانیم یا نه! و ما البته به شوخی پاسخ می‌دهیم انشا اله هروقت پول خرید یک جعبه شیرینی را داشتید، ناهار هم مزاحم می شویم! گزارش از خبرنگار ایسنا: فرزاد صدری﻿ هفته پایانی رقابت‌های لیگ برتر فوتبال ایران فردا (یکشنبه) تکلیف تیم قهرمان، سومین نماینده در لیگ قهرمانان فصل آینده و همچنین سومین تیم سقوط کننده به لیگ دسته یک را مشخص می‌کند. به گزارش خبرگزاری دانشجویان ایران (ایسنا)، سرانجام پس از گذشت سی‌وسه هفته از لیگ برتر که به مانند گذشته با نوسانات تیم‌ها، اتفاقات بسیار و فشردگی‌هایی همراه بود، هشتمین دوره به ایستگاه سی‌و چهارم رسید و فردا (یکشنبه) با برگزاری هفته پایانی این رقابت‌ها تکلیف قهرمان لیگ هشتم، سومین نماینده ایران در لیگ قهرمانان فصل آینده و همچنین سومین تیم سقوط کننده به لیگ دسته یک مشخص می‌شود. فولاد خوزستان - ذوب‌آهن اصفهان بدون شک حساس‌ترین بازی هفته پایانی دیدار تیم‌های ذوب‌آهن اصفهان و فولاد خوزستان در اهواز است. ذوب‌آهن در این مسابقه با کسب حداقل امتیاز برای اولین بار به مقام قهرمانی این مسابقات نایل می‌شود. این تیم در چند هفته اخیر با کسب پیروزی‌های متوالی و به لطف توقف استقلال برابر حریفان جانشین آبی‌پوشان در صدرجدول شد و اکنون سرنوشت لیگ را در دست خود می‌بیند. ذوب‌آهن 66 امتیاز داشته و با توجه به 63 امتیازی بودن استقلال تهران، تنها یک قدم تا قهرمانی فاصله دارد. از طرفی تیم فولاد هم که سلامت خود را در بازی‌های حساس از جمله دیدار با استقلال تهران نشان داده، تیمی نیست که بتوان کمترین ظن را نسبت به آن داشت. این تیم در رقابت‌های امسال نتایج خوبی گرفته و فراتر از بضاعت خود ظاهر شده است. سد فولاد در برابر استقلال، مسیر قهرمانی را عوض کرد و باید دید در هفته پایانی این سد می‌تواند برابر ذوب‌آهن نیز مقاومت کند. پیام مشهد - استقلال تهران استقلال تنها امیدش را در هفته پایانی باید در مشهد جستجو کند؛ استقلال 63 امتیازی تنها با کسب پیروزی در این بازی و امید به شکست ذوب‌آهن مقابل فولاد، می‌تواند قهرمان لیگ هشتم باشد. این تیم در هفته‌های گذشته اسیر حواشی متعددی شد که به اذعان مسوولان و مربیان‌شان جلوی روند صعودی این تیم را چه در مسابقات لیگ برتر و چه در لیگ قهرمانان آسیا گرفت. استقلال در لیگ قهرمانان آسیا هم توفیقی نداشته و کمترین شانس را برای بقا در این مسابقات می‌بیند. اما در لیگ برتر تا این لحظه سهمیه لیگ قهرمانان آسیا در فصل آتی را به دست آورده است. این بازی برای پیام هم که با 35 امتیاز در رده چهاردهم جدول قرار دارد از اهمیت ویژه‌ای برخوردار است، چرا که ابومسلم و استقلال اهواز هر کدام با 34 امتیاز مکان‌های بعدی را در اختیار دارند و در صورت پیروزی آنها برابر حریفانشان و عدم نتیجه‌گیری این تیم مقابل استقلال، به لیگ دسته یک سقوط خواهد کرد. این شرایط باعث می‌شود تا پیام نگاه دیگری به این بازی داشته باشد و عرصه برای استقلال سخت‌تر شود. مس کرمان - پیکان این بازی شیرینی خاصی برای تیم مس دارد؛ آنها 58 امتیاز داشته و وضعیت خوبی در رده سوم جدول دارند. مس با کسب حداقل امتیاز در یک بازی خانگی برابر پیکانی که نمی‌تواند انگیزه بالایی برای این دیدار داشته باشد، برای اولین بار جواز حضور در لیگ قهرمانان آسیا را پیدا می‌کند؛ چرا که تیم سپاهان تنها با 55 امتیاز و دوگل اختلاف در تفاضل گل، پشت سر این تیم قرار دارد. اکنون مس هم سرنوشتش را در دستان خود می‌بیند. پیکان هم با 49 امتیاز در مکان هفتم جدول ایستاده است که پیروزی در این بازی می‌تواند رتبه آنها را تا دوپله در جدول رده‌بندی ارتقا دهد. ملوان بندرانزلی - ابومسلم مشهد این بازی تنها برای تیم مشهدی حائز اهمیت بوده و کسب پیروزی‌شان می‌تواند ابومسلم را در لیگ برتر حفظ کند. ابومسلم با 34 امتیاز و تفاضل -7 پانزدهم است که با کسب سه امتیاز احتمالی برابر ملوان که این دیدار اهمیت چندانی برایش ندارد، می‌تواند در لیگ بماند. استقلال اهواز که هم امتیاز ابومسلم است، با تفاضل گل -20 شانزدهم است که در صورت موفقیت ابومسلم، بعید است اهوازی‌ها بتوانند جایگاه این تیم را در جدول بگیرند. ملوان هم که با 39 امتیاز در رده سیزدهم جدول ایستاده گرچه عنوان چندان دلچسبی ندارد اما به هرحال هیچ خطری این تیم را تهدید نمی‌کند و این حالت در نوع خود نسبت به اوضاع فصل پیش این تیم، وضعیت بهتری به شمار می‌آید. برق شیراز - استقلال اهواز خداداد عزیزی در هفته‌های گذشته نتایج خوبی با استقلالی‌ها گرفته است؛ البته این تیم در دیدار با سایپا با بازیکنان ذخیره حریف مواجه شد و در بازی گذشته مقابل پرسپولیس هم، حریفشان انگیزه چندانی نداشت! به هرحال آنها با 34 امتیاز شانزدهم بوده و تنها راه نجات‌شان از سقوط به لیگ پایین‌تر پیروزی نه چندان سخت برابر برق شیراز است. البته موفقیت تیم‌های پیام و ابومسلم در بازی‌های هفته پایانی دیگر هیچ امیدی را برای آبی‌های اهواز زنده نخواهد گذاشت. از طرفی برق شیراز که مدت‌هاست امتیاز 24 و رده هجدهم لیگ مقابل نام این تیم قرار دارد، شاید تنها انگیزه‌اش برای این بازی دفاع از حیثیتش باشد. سپاهان اصفهان - مقاومت شیراز آخرین بازی در هفته پایانی که نتیجه آن می‌تواند مهم باشد این دیدار است، سپاهان با کسب پیروزی با اختلاف دوگل مقابل حریف و امید به شکست تیم مس برابر پیکان، می‌تواند جواز کسب لیگ قهرمانان فصل بعد را تصاحب کند. سپاهان هفته گذشته در لیگ قهرمانان ناکام بود و در یک بازی خانگی مغلوب نماینده ازبکستان شد. عمده‌ترین اشکالی که به بازی سپاهان در این بازی گرفته شد، خستگی بازیکنان بود که باید دید این خستگی به هفته پایانی لیگ هم کشیده خواهد شد. شاید تاثیرات روحی ناشی از آن شکست هم بتواند عامل بازدارنده‌ای برای موفقیت سپاهانی‌ها در هفته پایانی لیگ باشد اما این تیم با توجه به روبرو شدن با پرسپولیس در جام حذفی، اگر می‌خواهد حضور پنج‌ساله‌اش در لیگ قهرمانان را تداوم بخشد، چاره‌ای جز پیروزی برابر مقاومت و دل بستن به شکست مس ندارد. نتایج هفته‌های پایانی تاثیری در سرنوشت مقاومت 43 امتیازی که طبق معمول سال‌های گذشته، همیشه وسط جدول است، ندارد. پرسپولیس - راه‌آهن شهرری در میان بازی‌هایی که برای هیچ‌ یک از حریفان، تاثیری ندارد، جدال پرسپولیس برابر راه‌آهن در ورزشگاه آزادی می‌تواند پربیننده‌ترین مسابقه باشد. پرسپولیسی‌ها که سنگین‌ترین شکست تاریخ خود در لیگ قهرمانان آسیا را در بازی گذشته برابر نماینده قطر متحمل شده و پنج بر یک از الغرافه شکست خوردند، در شرایطی که لیگ به پایان می‌رسد وارد مرحله‌ جدیدی از حاشیه شده‌اند. کسر ده درصد از قرارداد بازیکنان این تیم، نارضایتی هواداران و دودستگی میان لیدرهای این تیم، به حواشی ایجاد شده ناشی از این شکست دامن زده است. بازیکنان این تیم در عین حال معتقدند گرچه دیدار برابر راه‌آهن نمی‌تواند تاثیری در سرنوشت تیم‌شان داشته باشد اما عامل روحیه‌بخش مناسبی برای تقابل با سپاهان در جام حذفی خواهد بود. به گزارش ایسنا، راه‌آهن هم که ثابت کرده ایجاد شوک ناشی از تغییرات کادر فنی همیشه به سود این تیم بوده، با مهدی تارتار پا به این میدان می‌گذارد. این مربی گفته با توجه به اهمیت جام حذفی برای تیمش، در برابر پرسپولیس از بازیکنانی که حداقل مصدومیتی دارند، استفاده نخواهد کرد. سایپا کرج - صبای قم چهارمین نماینده ایران در لیگ قهرمانان آسیا هم به مانند استقلال تهران کمترین شانس را برای صعود به مرحله پلی‌آف دارد؛ صبای قم با فیروز کریمی مسابقات آسیایی را با تساوی خارج از خانه برابر الهلال عربستان خوب شروع کرد اما در ادامه دچار سیر نزولی شد؛ این تیم در حین برگزاری این مسابقات، درگیر فشردگی بازی‌های لیگ برتر هم شد؛ آنها در حالی که می‌توانستند هم‌پای تیم مس برای کسب عنوان سومی لیگ امید داشته باشند، دو گام عقب مانده و اکنون با 50 امتیاز و تصاحب رده ششم، دیگر هیچ شانسی برای این جایگاه نداشته و در طلب لیگ قهرمانان باید در فکر جام حذفی باشند. این بازی برای سایپا هم نمی‌تواند اهمیت زیادی داشته باشد اما با این حال محمد مایلی‌کهن سرمربی این تیم گفته است با تمام وجود از حیثیت سایپا برابر صبا دفاع خواهد کرد. شاید این مسابقه برای مایلی‌کهنی که به نوعی از سرمربیگری تیم ملی کنار گذاشته شد، شرایطی دیگر داشته باشد و او بخواهد توانمندی‌هایش را بار دیگر به رخ مسوولان فدراسیون فوتبال بکشاند. پاس همدان - داماش گیلان داماش در بازی‌های هفته سی‌و سوم با وجود کسب پیروزی مقابل برق، اما به خاطر موفقیت تیم‌های پیام و استقلال اهواز مقابل حریفان، به لیگ دسته یک سقوط کرد. هفته پایانی لیگ برتر اکنون برای امیرعابدینی مدیرعامل داماش، دیگر ارزشی ندارد و او گفته است در تدارک تیم جدیدی برای لیگ دسته یک خواهد بود که با اقتدار و زیرساختی درست وارد لیگ برتر شود. با این سرنوشت گرچه استانکو و عبدی سرمربی و مربی این تیم تمایل به ماندن در کنار عابدینی حتی در لیگ دسته یک را دارند اما هنوز تکلیف‌شان در این تیم مشخص نیست. پاس همدان هم این فصل نتایج خوبی با وینگو بگوویچ کسب نکرد؛ آنها گرچه روی به بومی‌گرایی و جوان‌گرایی آوردند اما باز هم این اقدام بلندمدت نتوانست هواداران این تیم را در همدان راضی کند. شنیده می‌شود بگوویچ کارش در پاس به پایان رسیده اما مدیرعامل این باشگاه تنها شانس بقای او را معطوف به موفقیت در جام حذفی کرده است. پاس با 39 امتیاز اکنون مکان دوازده جدول را در اختیار دارد و این سقوط هشت‌پله‌ای نسبت به فصل گذشته، برای مسوولان و هواداران این تیم قابل قبول نبوده است. به گزارش ایسنا، تمام بازی‌های هفته پایانی رقابت‌های لیگ برتر به جز دیدار پرسپولیس - راه‌آهن که ساعت 15 برگزار می‌شود، ساعت 17: 15 خواهد بود. ﻿ به گزارش خبرگزاری دانشجویان ایران (ایسنا)، نشست خبری پیش از بازی تیم‌های ملی فوتبال ایران و امارات در چارچوب رقابت‌های مقدماتی جام جهانی 2010 آفریقای جنوبی صبح امروز (سه‌شنبه) در محل فدراسیون فوتبال با حضور اصحاب رسانه برگزار شد و افشین قطبی سرمربی تیم ایران در ابتدای این نشست با اشاره به حساسیت دیدار تیم‌های ایران و امارات گفت: این بازی برای ما اهمیت بسیار زیادی دارد چرا که در این موقعیت حساس ما می خواهیم زنده بمانیم و با تمام انرژی و سرمایه‌هایی که داریم، به میدان مسابقه رفته و با کسب پیروزی به جام جهانی صعود کنیم. مردم ایران بدانند فردا یکی از بهترین بازی‌های تیم ایران را خواهند دید و ما می‌توانیم با پیروزی برابر امارات گام بزرگی در راه صعود به جام جهانی برداریم. لذا از همه‌ی آنها می خواهم که به مانند ابتدای حضورم در تیم ملی که مشتاقانه از من و این تیم حمایت کردند، همچنان به این روند ادامه داده و فردا برای تشویق تیم کشورشان به استادیوم آزادی بیایند. قطبی در پاسخ به این سوال که آیا برای ضد فوتبال احتمالی از سوی تیم امارات خود را آماده کرده‌اید، گفت: دوست ندارم به این فضا برویم. ما باید به همه‌ی حریفان احترام بگذاریم و بدانیم هر مربی به جایگاه حرفه‌ای خود و تیمش فکر می‌کند. معتقدم ایرانی‌ها و اماراتی‌ها از یک خانواده هستند و بی‌شک تیم حریف هم سعی می کند با یک بازی خوب نتیجه‌ی لازم را برابر ایران کسب کند و در مقابل ما هم با آن سازماندهی که از فوتبال ایران در برابر کره شمالی دیدیم، سعی می‌کنیم نتیجه را از آن خود کنیم. سرمربی تیم ایران در پاسخ به این سوال که آیا بازیکنان ایران با توجه به فرصت محدودی که داشتند، توانستند پس از دیدار سخت مقابل کره شمالی تمرینات ریکاوری مناسبی پیش از بازی با امارات داشته باشند، تصریح کرد: ما پس از دیدار با کره شمالی به سرعت عازم فرودگاه شدیم و در یک مسافت طولانی فکر می‌کنم حدود ساعت چهار صبح به تهران رسیدیم. برای من عجیب بود که بازیکنان ایران به خصوص بازیکنان با تجربه‌ی تیم که در مقابل کره شمالی به میدان رفته بودند خواستند که تمرین ریکاوری خیلی سریع‌تر از موعد مقرر برگزار شود. لذا طبق برنامه ما قرار بود ساعت 11 تمرینات را آغاز کنیم اما، به خواست بازیکنان تیم ملی ساعت هفت صبح ریکاوری را شروع کردیم و این مساله برای من بسیار امیدوار کننده و جالب بود چرا که بازیکنان همگی سرحال به زمین رفتند. پس از این تمرینات 24 ساعت به ملی‌پوشان استراحت دادیم تا نزد خانواده‌هایشان بروند و دوشنبه هم تمرینات خوبی را برگزار کردیم و بیشتر روی زدن ضربات ایستگاهی متمرکز شدیم. امروز هم تمرین کوتاهی را خواهیم داشت و فکر می‌کنم بازیکنان در این چند روز برنامه‌های ریکاوری و آمادگی جسمانی را به خوبی پشت سر گذاشته‌اند. قطبی افزود: ما برابر امارات قطعا سعی خواهیم کرد بهترین بازیکنان را به زمین بفرستیم و بازیکن 19 ساله و 31 ساله برای ما در این زمینه فرقی نمی‌کند. من خوشحالم از هدفی که براساس آن بازیکنان با تجربه را در دیدار با کره شمالی به میدان فرستادم، نتیجه گرفتم. ما نباید فراموش کنیم کریم باقری در آخرین روزهای فوتبال خود به یکباره زنده شد و توانست در پرسپولیس دوران خوبی را پشت سر گذاشته و حتی با این تیم در لیگ هشتم قهرمان شود. فکر می‌کنم گل‌هایی که اخیرا تیم ملی به ثمر رسانده، فکر می‌کنم حدود شش گل را بازیکنان با تجربه زده‌اند که این بسیار خوب است. هدف ما پیروزی و صعود به جام جهانی خواهد بود، بنابراین در این مسیر از تمام سرمایه‌های تیم استفاده خواهیم کرد و بیشتر در دو دیدار باقیمانده سعی می‌کنیم از کسانی استفاده کنیم که در قبل بازی کرده‌اند و جواب داده‌اند. قطبی همچنین درباره‌ی مصدومیت بازیکنان تیم ملی و میزان آمادگی جسمانی تیم تصریح کرد: در تیم ایران تنها محسن خلیلی مصدوم است و بقیه به طور صد در صد آماده‌اند و برای سربازی و خدمت به تیم ایران و مردم ایران حاضر هستند. مردم ایران بدانند ما در بازی با امارات از هیچ تلاشی دریغ نکرده و برای موفقیت با تمام وجود به میدان خواهیم رفت. قطبی همچنین در پاسخ به سوالی مبنی بر اینکه ایران برابر کره شمالی چندان خوب عمل نکرد و آیا در بازی با امارات بازی این تیم بهتر خواهد شد، گفت: ما در بازی با کره شمالی چه در زمین حریف و چه در زمین خودمان با 10 بازیکن دفاع می‌کردیم. زمانی که در زمین تیم کره بودیم، جدا از دروازه‌بان همه بازیکنان وظیفه‌ی پرس روی بازیکنان کره شمالی و همچنین حمله به سمت دروازه‌ی این تیم با نظم و سازماندهی لازم را داشتند و زمانی هم که توپ در زمین ما بود فقط وحید هاشمیان را در نوک حمله داشتیم و بقیه به خوبی و با تمرکز لازم دفاع می‌کردند. ما در زمان حمله با چهار مهاجم به سمت دروازه‌ی حریف حمله می‌کردیم اما، فکر می‌کنم هنوز بعضی ها دید سنتی به فوتبال دارند و فکر می‌کنند اگر یک تیم با سیستم 2-4-4 بازی کرد بدان معنی است که دو مهاجم را به طور مستقیم برای حمله به سمت دروازه‌ی حریف به کار گرفته در حالی که این تفکر در فوتبال مدرن جایی ندارد و وقتی شما با سیستم 1-3-2-4 بازی می‌کنید معنایش این نیست که فقط یک مهاجم برای حمله دارید بلکه بدان معنی است که شما در زمان حمله سه بازیکن پشت مهاجم نوک نیز در کار حمله به طور مستقیم شرکت می‌کنند و ما باید قابلیت بازیکنان را و همچنین سیستم و تاکتیک تیم را به حدی برسانیم که از هر پست بتوانیم نفوذ کرده و حمله کنیم. در فوتبال مدرن شما باید این میزان سن را بالانس کنید. فکر می‌کنم در بازی با کره تیم ایران خوب بازی کرد و همه چیز عالی بود. فقط ما باید یک مقدار سرعت و دقت تیم را بیشتر کنیم و با توجه به فرصت محدودی که داریم و بازی‌های حساس پیش‌رو تلاش می‌کنیم تا این کار را انجام دهیم. به گزارش ایسنا، قطبی ادامه داد: فکر می‌کنم ایران به خصوص در نیمه‌ی اول بازی با کره شمالی فوق‌العاده بود و واقعا در بیرون بازی را دیدن و نظر دادن آسان است. برای مثال گفته شد نصرتی عملکرد خوبی نداشته در حالی که او در پست دفاع چپ برای ما عالی کار کرد و تنها به غیر از چند پاس اشتباه واقعا خوب بود، یا اینکه مسعود شجاعی شاید فرصت‌هایی را از دست داده باشد اما، او سه موقعیت صد درصد را برای خود ایجاد کرد، ضمن این که ما باید بدانیم بازیکنانی که در جلوی تیم بازی می‌کنند، به طور طبیعی باید در بعضی مواقع ریسک کنند و اصلا خاصیت بازی کردن در آن قسمت همین است. این باعث می‌شود تا آنها بعضا اشتباهاتی را نیز داشته باشند که در میان تمام بازیکنان دنیا هم شما این مساله را به وضوح می‌بینید. من خوشحالم که بازیکنان ما در جلوی تیم قدرت ریسک را دارند و دست به خطر می‌زنند و ما می‌توانیم با یک شانس خوب ثمره‌ی این ریسک‌ها را هم ببینیم. معتقدم اگر تیم ایران برابر کره شمالی با یکی از موقعیت‌های مسعود شجاعی به گل می‌رسید و بازی یک بر صفر تمام می‌شد، اکنون همه می‌گفتند که تیم ایران بسیار خوب کار کرد و مسعود شجاعی هم عالی بود. ما نباید فقط به نتیجه نگاه کنیم فوتبال یک بازی با پا است و در آن اشتباه کاملا طبیعی است. فوتبال به مانند بسکتبال نیست که شما با دست توپ را بگیرید و با تمرکز آن را پاس دهید. لذا ما تنها می‌توانیم سعی کنیم که این اشتباهات کمتر شود. سرمربی تیم ایران در پاسخ به این سوال که آیا فکر نمی‌کنید مصدومیت محسن خلیلی به دلیل گرم نکردن و یا کمتر گرم کردن او پیش از ورود به زمین بود؟ گفت: این مساله را قبول ندارم چرا که خلیلی حدود 12 دقیقه گرم کرد و حتی در آن زمان یک لحظه هم نایستاد تا بازی را تماشا کند و دائم در حرکت بود. او چندین استارت هم زد و زمانی که می‌خواستم او را به میدان بفرستم کاملا آماده بود. من اتفاقی که برای او افتاد را طی 29 سال گذشته در فوتبال شاهد نبودم و فقط این بدشانسی تیم ملی و خلیلی بود. فکر می‌کنم او پیش از ورود به زمین با توجه به تمریناتی که پشت سر گذاشته بود نشان داد از هوش بالایی برخوردار بوده و کاملا آماده‌ی یک بازی جدی است. خلیلی در تمرینات گذشته از بهترین‌های ما بود و به ما ثابت کرد ما می‌توانیم در برنامه‌ریزی‌های تیمی استفاده‌ی خوبی از او داشته باشیم. قطبی همچنین گفت: عده‌ای هم گفته بودند که تعویض‌های من در دیدار با کره شمالی اشتباه بود، در حالی که باید بگویم زمانی که بازی مساوی دنبال می‌شد، خلیلی مصدوم شد و ما مجبور به انجام یک تعویض اجباری شدیم که این مساله خود دو تعویض را عملا از ما گرفت و شما باید دقت کنید که ما بیرون از خانه بازی می‌کردیم و اگر تنها یک گل از حریف دریافت می‌کردیم، آرزوی جام جهانی برای ما و تمام مردم ایران کاملا از دست می‌رفت، لذا با توجه به اینکه بازیکنان با تجربه‌ای را هم به میدان فرستاده بودیم، هر لحظه امکان این مساله می‌رفت تا آنها نتوانند تا پایان 90 دقیقه در آمادگی لازم جنگندگی داشته باشند. بنابراین یک مربی با تجربه و حرفه‌ای باید این مساله را در نظر گرفته و تعویض سوم خود را به سرعت انجام نمی‌داد. من احتیاط کردم و این تعویض را کمی دیرتر انجام دادم. ضمن این که خلعتبری پس از پایان دوران مصدومیتش نشان داده بود که ما نمی‌توانیم ریسک کنیم و او را در فرصت بیشتری به زمین بفرستیم. قطبی در پایان این نشست خاطرنشان کرد: از زمانی که برای هدایت تیم ملی به ایران آمدم، مردم واقعا از من حمایت کردند. مردم ایران عشق من هستند و از آنها می‌خواهم فردا در بازی مقابل امارات به استادیوم بیایند تا حتی یک صندلی هم خالی نباشد. ایران یکی از بهترین‌ تیم‌های آسیاست و من به پیشرفت تیم ملی در گذشته و آینده اطمینان کامل دارم. ضمن اینکه به همه‌ی بازیکنان تیم ملی اطمینان صد درصد دارم و معتقدم تمام آنها می‌توانند یک بازیکن بین‌المللی باشند. قطبی افزود: از من می‌پرسند که آیا در انتخابات شرکت می‌کنم یا خیر که باید به آنها پاسخ دهم در حال حاضر من بیشتر به این فکر می‌کنم که کدام یازده بازیکن را برای تیم ملی در بازی‌های پیش‌رو انتخاب کنم. به گزارش گروه دریافت خبر ایسنا، روابط عمومی فدراسیون فوتبال نوشت: "در پی درج اخباری در برخی از رسانه ها در خصوص نادیده گرفتن اقدامات تعدادی از کمیته های فدراسیون و خدشه دار کردن زحمات آنها، بر آن شدیم به شرح برخی از خدمات و اقدامات این کمیته ها در یک و سال نیم گذشته بپردازیم تا شاید نقادان یک سویه نگر ما فقط چشم خود را به مطالب مورد نظر خود نگشایند، بلکه اگر می خواهند نقدی را انجام دهند، با گفتن کلیه اقدامات، حق مطلب را به جای آورند، نه با بیان مطالب مورد نظر خود اقدام به نقادی کنند: برای شروع از روابط بین الملل فدراسیون فوتبال آغاز می کنیم: حسب آنچه که اخیرا در قالب ایجاد موج در رویکردی عمدی در نادیده انگاشتن عملکرد امور بین الملل فدراسیون فوتبال شاهدیم، بر آن شدیم تا با یک گزارش تطبیقی گوشه ای از این فعالیت‌ها را در یکسال و نیم اخیر به اطلاع علاقه مندانی که طالب حقیقتند، برسانیم. ‌1. به نظر می رسد فراموش شده است کلیه مکاتبات بین المللی، پیگیری ها، شرکت در مذاکرات و... در فرآیند اخذ چهار سهمیه لیگ قهرمانان آسیا بر عهده روابط بین الملل بود و معلوم نبود که اگر این چهار سهمیه اخذ نمی شد چه انتقادات بیشماری به وقوع می پیوست و چه استدلالاتی در ضعف آن به رشته تحریر در می آمد. در همین راستا به نظر می رسد فراموش شده است اقدامات آتی در مکاتبه با ‌4 باشگاه ایرانی در ثبت اسامی کادر فنی، بازیکنان، کارگاه های آموزشی، معرفی مدیران و تکمیل فرمهای مربوطه با هماهنگی ‌4 باشگاه، استانداردهای استادیوم ها و... همگی برعهده بین الملل بوده و برای اولین بار با نظم دقیق صورت پذیرفته و ‌13 بازی رسمی این بازیها در مدت صرفاً دو ماه و نیم بدون هیچ گونه مشکلی در برگزاری انجام شد و در این مدت بیش از ‌400 نفر در قالب تیم های خارجی و نمایندگان afc به کشور سفر کردند و معلوم نبود که اگر در برگزاری های این بازیها و ارتباط با نمایندگان afc مشکلی بود چه اتفاقی می افتاد. تا جایی که کمتر کسی باور داشت تا دو استادیوم فولاد شهر و یادگار امام تایید شوند. از طرفی دیگر برخی معتقد بودند رد این دو استادیوم مهر تاییدی در عدم صلاحیت فدراسیون در ‌4 سهمیه خواهد بود در حالیکه این اتفاق به وقوع نپیوست و البته وظیفه تلقی شد، حتی اگر در سال قبل آن یکی از همین دو ورزشگاه از سوی کنفدراسیون فوتبال آسیا رد شده بود و به جایی هم برنخورد. آیا به نظر نمی رسد انجام یا عدم انجام یک فعالیت مساوی با یکدیگر و یا حتی در پاره ای از موارد موجب سوال نیز خواهد بود؟! ‌2. طبق مستندات و مدارک متعدد همانطور که واضح است، به طور متوسط تعداد بازی های تدارکاتی تیم ملی بزرگسالان در هر سال با رقبای سنتی خود به عدد ‌7 هم نمی رسید و تعداد اردوهای خارجی سالانه و میانگین آن در حدود یک اردو در خارج از کشور بوده است. این در حالیست که طی فقط ‌16 ماه امور بین الملل پس از پیشنهاد سرمربی و تصویب کمیته تیم های ملی برگزاری بیش از ‌23 بازی دوستانه غیر از بازیهای رسمی میزبانی جام جهانی برای تیم ملی بزرگسالان، از جمله: بحرین (فروردین‌87)، زامبیا (خرداد‌87)، قطر (آبان‌87)، آذربایجان (شهریور ‌87)، اسلاویا پراگ (‌87/5/2)، بوهمیا پراگ (‌87/5/6)، اکوادور (آذر ‌87)، چین (آذر ‌87 و ‌20 دی ماه ‌87)، منتخب گالیسیا (‌7دی‌87) و ‌5 بازی در غرب آسیا (مرداد‌87)، کنیا (اسفند ‌87)، کویت (فروردین ‌88)، سنگال (‌12 فروردین ‌88)، اندونزی (خرداد ‌88)، چین (خرداد ‌88)، بوسنی (مرداد ‌88)، بحرین (شهریور ‌88) و ازبکستان (شهریور ‌88) با شرایط بسیار مناسب تر به لحاظ مالی و رعایت صرفه و صلاح فدراسیون برگزار شد و همچنین پنج اردوی بلند مدت خارجی برای تیم ملی فوتبال بزرگسالان در کشورهای اسپانیا (دو مورد)، عمان، جمهوری چک و چین نیز تدارک شد که قریب به اتفاق این بازیها و اردوها با توجه به مشکلات مالی فدراسیون، با توجه به حسن رابطه بین المللی فدراسیون تقریبا به صورت رایگان انجام شد. و جالبتر آنکه سرفصل کل هزینه های اردوهای خارجی و سفرهای برون مرزی علیرغم افزایش بی نظیر آن در این دوره، در گزارش سالیانه بازرس به مجمع فدراسیون کمتر از یک دهم اردوهای داخلی بود و این مهم صرفاً به واسطه رعایت صرفه و صلاح در این زمینه است. اگرچه علیرغم تمام واقعیتی که همه در مورد بازیهای تدارکاتی می دانند بازهم چشم خود را بسته و نقد می کنند. حتی اگر با بررسی تطبیقی و آماری ثابت شود که تیم های همگروه ایران در مسابقات اخیر مقدماتی جام جهانی از کیفیت بسیار پایین تری نسبت به ایران در بازیهای تدارکاتی خودشان برخوردار بودند. به نظر می آید حتی اگر نتایج و تعداد ‌425 بازیهای تدارکاتی و رسمی تیم ملی ایران از سال ‌1941 تاکنون و یا ‌330 بازی رسمی و تدارکاتی بعد از انقلاب نیز ارائه شود بازهم متقاعد نخواهند شد. و یا حتی اگر با اسناد و مدارک ثابت شود در زمان قبل از بازی برگشت با تیم استرالیا در ملبورن و صعود قهرمانانه تیم ملی ایران به جام جهانی ‌98 فرانسه، حریفهای تدارکاتی و یا رسمی ایران غیر از تیم های همگروه در مرحله نهایی در آسیا، تیم هایی نظیر نپال، کویت، قرقیزستان، سری لانکا، سوریه، مالدیو، تایلند، لبنان و البته یک مورد هم کانادا بوده است بازهم قرار نیست به آن پرداخته شود. ‌3. به نظر می رسد فراموش شده است در دوره اخیر، بازیهای تدارکاتی بین المللی و اردوهای خارج از کشور برای رده های پایه چندین برابر افزایش کمی و کیفی داشته، به نحوی که با اذعان تمام باسابقه های فوتبال، تعداد این بازیهای بین المللی و اردوهای برون مرزی برای رده زیر ‌17 سال شامل کشور هایی نظیر ترکیه، روسیه، اوکراین، آلمان، الجزایر، ایتالیا، امارات، سنگال آنهم صرفاً در کمتر از یکسال در ‌30 سال گذشته بی نظیر بوده و اخیرا" نیز برنامه ریزی برای تیم امید و شرکت در جامی با حضور قهرمان و نایب قهرمان اروپا در اوکراین بی نظیر بوده است و همچنین اعزام به اردوی آفریقای جنوبی قابل ذکر است و این در حالیست که همه امور از قبیل انجام کلیه تمهیدات بین المللی، مکاتبات، رایزنی ها و... برعهده واحد امور بین الملل بود و اگر دهها تورنمنت و سفرهای برون مرزی تیم ملی فوتسال را به آن بیافزاییم به رقمی غیر قابل مقایسه با آن چه که پیشتر بوده، دست پیدا خواهیم کرد. اگرچه و البته هیچ گاه در تمام این مدت به آن پرداخته نشد، چون به نظر می رسد، قراری برای این پرداختن وجود ندارد و مهم از دیدگاه این منتقدین یک سویه نگر و جناحی نگر، نقد یکطرفه بدون نگاه به حقایق است. ‌4. به نظر می رسد فراموش شده است در دوره اخیر با افزایش قابل توجهی نسبت به تمام دوره های قبل فدراسیون مکاتبات لازم جهت اعزام مربیان، داوران، ناظران بازی و داوری به دوره های خارجی و بین المللی مربیگری، داوری، بازیهای رسمی برون مرزی و...( شامل بیش از ‌140 مورد در طول ‌16 ماه اخیر) صرفاً توسط این واحد انجام می شود و حتی یک مشکل نیز در این مدت ایجاد نشده و اگر مشکلی برای یکی از این افراد در اعزامهای بین المللی ایجاد میشد معلوم نبود چه انتقاداتی به عمل می آمد. ‌5. هنوز یادمان نرفته است در پی درج اخباری نادرست مبنی بر قصور روابط بین الملل در مورد سوبسید تخصیصی فیفا به باشگاه هایی که بازیکنانشان را برای تیم های ملی که به جام جهانی صعود کرده اند، جوابیه ای دقیق – که هم اکنون نیز در سایت فدراسیون می باشد - ارسال شد که برخی از همین اصحاب رسانه از درج آن خودداری کردند. جالب بود که در همین راستا از میان ‌10 هزار مکاتبه طی یک سال و یک ماه گذشته در روابط بین الملل آقایان توانستند با اطلاع رسانی نادرست و خبرسازی جهت دار یک خبر اشتباه را در رسانه ها منعکس کنند. این خبر در ‌3 روزی که هیات ایرانی در کنگره فیفا حضور داشت منعکس شد تا از این فرصت نهایت استفاده صورت بگیرد ضمن آنکه مجددا" برخی از خبرگزاری ها اطلاع رسانی غلط در این زمینه را ادامه دادند و جای تعجب فراوان داشت که تهیه کنندگان موشکاف برخی از اخبار، احتمالاً به طور سهوی این نامه ها را در سایت فیفا مشاهده نکرده و فقط نامه زیرین این موضوع را دیده اند و آن را رسانه ای کرده و برای نقد حوزه بین الملل فدراسیون با دستپاچگی اقدام کردند. ‌6. به نظر می رسد فراموش شده است برای اولین بار در تاریخ فوتبال ایران در قبل و بعد از انقلاب، فدراسیون فوتبال توانست کرسی‌های بین المللی جمهوری اسلامی ایران در afc را به عدد سیزده برساند. این در حالی بود که با رویکرد تمامیت خواهی در دوره های مدیریتی قبل با جایگزینی افراد جدید در کرسی های کسب شده، هیچگاه عدد این کرسی ها ی بین المللی در آن دوره ها به عدد ‌10 هم نمی رسید و در واقع در این دوره تعداد کرسیها به عدد دو رقمی رسید. ‌7. به نظر می رسد فراموش شده است در دوره اخیر، تهیه و ارسال مکاتبات بین المللی برای کلیه واحدها با احتساب کلیه نامه های ارسالی الکترونیکی به طور میانگین بیش از ‌1000 مورد در ماه و دهها مورد ارجاعی حسب موضوعات خاص از سوی کلیه کمیته های فدراسیون مرتبط با حوزه های بین المللی بوده که قابل مقایسه با دوره های قبل نیست و حتی در سفر اخیر دبیرکل کنفدراسیون فوتبال آسیا با سابقه بیش از ‌10 سال ایشان در afc نیز به آن تاکید ورزیده شد. اگرچه این نکته نیز خالی از لطف نیست که هیچگاه در ‌10 سال اخیر تا دوره کنونی، فدراسیون فوتبال دارای ایمیل رسمی نبود و تنها به صورت شخصی مکاتبات مهم الکترونیکی به فیفا و afc منعکس می شد. از این رو برای اصلاح وضع نابسامان نحوه ارتباطات بین المللی، ایمیل رسمی راه اندازی که به صورت شفاف و قابل دسترس برای نظارت، صرفاً به طور میانگین روزانه در حدود بیش از ‌40 ایمیل دریافت و ارسال می شود. ‌8. به نظر می رسد فراموش شده است براساس مدارک غیر قابل انکار در دوره اخیر هیچ پرونده بین المللی برای فدراسیون فوتبال در مراجع قضایی جهانی ایجاد و گشوده نشده و صرفاً فدراسیون وامدار حل و فصل چندین پرونده قبلی در دوره های مدیریتی پیشین است. جالب‌تر آن که در این دوره اخیر چند پرونده مهم بین المللی به نفع ایران مختومه شد و البته در جایی نیز منعکس نشد. ‌9. برگزاری دوره های آموزشی باشگاهها برای فراگیری مقررات بین المللی به ویژه در چارچوب لیگ قهرمانان آسیا و پیگیری اجرای این قوانین از باشگاهها امری نو و بدیع بود که قبلاً به آن پرداخته نمی شد حال آن که فقط برای امان بودن فدراسیون از تنبیهات بین المللی، افزایش سطح دانش باشگاه‌ها و جلوگیری برای از بین رفتن آبرو فدراسیون برنامه ریزی شد. به نظر می رسد، قاعده بازی منصفانه صرفاً در زمین فوتبال نباید حاکم باشد و ضرورت دارد تا دایره شمولیت آن، سرتاسر این صنعت را در برگیرد، شاید با رعایت آن بتوان روح انصاف را در جای جای آن نهادینه کرد. شاخص های پیش گفته به هر علاقه مندی در فوتبال کمک می کند تا ارزیابی خود را در این حوزه داشته باشد و ذکر این نکته خالی از لطف نیست که اساساً بدون جامع نگری و رویکرد منطقی، برداشتی احساسی با منشا حب و بغض های شخصی جای انصاف را می گیرد. سخن بسیار است اما آنچه که ما متقاضی آن هستیم دیده شدن این زحمات، احترام به این تلاشها و صد البته، نگاهی منصفانه به این عملکرد و عدم نادیده انگاشتن این حقایق است. اگرچه بر این باوریم در فوتبال اگر وصل باشی تمام اشتباهاتت به حساب تجربه و اگر نباشی زحماتت به عنوان وظیفه با رویکردی نقادانه و طلبکارانه خواهد بود. "
