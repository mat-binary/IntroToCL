 به گزارش ايسنا، مهندس خرم، وزير راه و ترابري با بيان اين مطلب درمراسم افتتاحيه كنفرانس مديريت ترافيك گفت: اگر بخواهيم جامعه خود را براساس استانداردهاي جهاني تنظيم كنيم، بايد بگوييم كه حتي تريبون كنفرانس فعلي نيز از اين معيارها بهره‌اي نبرده است و نياز به كار و بررسي مجدد دارد. وي با بيان اين كه ما درشرايط كنوني به حمل ونقل پاك نيازمند هستيم، سرعت، ارزان‌بودن و دقت را ازخصوصيات بارز سيستم حمل و نقل برشمرد و گفت: متاسفانه دركشور ما هيچ يك از معيارهاي فوق وجود ندارد و حتي تا ايجاد ابتدايي‌ترين معيارهاي آن فاصله زيادي داريم كه رفع اين مشكل نيز احتياج به برنامه‌ريزي دقيق و بموقع با معيارها و استانداردهاي جهاني دارد. وي ناكارامدي مديريت كشوري در سيستم ترافيك و حمل و نقل را از مشكلات موجود در راه پيشرفت دانست وافزود: هيچ كشوري مديريتش مانند مديريت ما متشتت و متفرق نيست و از وحدت مديريت كه لازمه پيشرفت مي باشد، بي‌بهره هستيم. در شرايط كنوني، در حداقل هماهنگي كه سرآغاز هماهنگي كامل است، قرار داريم، اما با شتاب بيشتر مي توانيم شاهد رفع مشكلات موجود باشيم. وزير راه وترابري افزود: دردنيا دو نظريه درسيستم حمل ونقل مطرح است: «خودرو گران و سوخت ارزان» و «سوخت گران وخودرو ارزان» كه متاسفانه ما در سيستم حمل ونقل كشور تز «خودرو گران و سوخت ارزان» را برگزيده‌ايم؛ تزي كه هيچ كشوري در شرايط كنوني خواهان آن نيست، لذا با قبول اين تز ـ بايد ـ تبعات آن را هم كه بسيار سنگين است، تحمل كنيم. وي گفت: متاسفانه 17 درصد از تصادفات ما از عامل فني خودرو نشات مي‌گيرد كه در اين ميان، فقط 11 درصد در نتيجه مشكلات جاده‌ها و 72 درصد هم در نتيجه سهل‌انگاري رانندگان به وجود مي‌آيد و اين آمار در مقايسه با ساير كشورها تكان‌دهنده است. خرم با انتقاد از كنترل به روش كميتي در جاده‌ها و شيوه‌ي جريمه‌نويسي دركشور، اين روشها را متعلق به صدسال پيش خواند و گفت: ما ـ بايد ـ از فناري‌هاي موجود در امر حمل ونقل وترافيك نهايت استفاده را ببريم. به عنوان مثال درمورد برگ جريمه مي توانيم فقط با نوشتن شماره ماشين، اين برگ را به نشاني منزل متخلف پست كنيم؛ همان كاري كه درتمام كشورهاي پيشرفته انجام مي‌شود، نه اين كه قوانين شصت سال پيش را امروز اجرا كنيم. وي شمار تصادفات در سال گذشته را 17 هزار و 53 و تعداد كشته شدگان تصادفات رايكهزار و 753 نفر اعلام و تصريح كرد: 70 درصد از اين حوادث در 30 كيلومتري اول شهرها رخ داده‌اند كه اگر طرح دو بانده كردن وروديهاي شهر به اتمام برسد، ما شاهد كاهش چشمگيري در تصادفات خواهيم بود. وي در پايان افزود: تاكنون يك سوم ازطرح دوبانده كردن ورودي شهرها انجام شده كه اميدواريم با سرعت ودقت باقيمانده آن را نيز به اتمام برسانيم، در غير اين صورت اگر با سرعت كنوني پيش برويم، تا 60 سال آينده هم اين طرحها تكميل نخواهد شد. به گزارش خبرنگار اجتماعي خبرگزاري دانشجويان ايران، دكتر مهدي نصراصفهاني، روانپزشك و رييس هيات مديره انجمن حمايت از بيماران اسكيزوفرنيا با اشاره به اين كه تشكيل اين انجمن و برگزاري چنين نشستي بيش از 10 سال به طول انجاميده است، افزود: اولين جرقه‌هاي پرداختن به مسائل خانواده‌هاي بيماران اسكيزوفرني و خارج ‌كردن اين بيماري از ابهام لكه‌ي ننگ بودن براي خانواده و جامعه از دهه‌ي 60 و اواخر دهه‌ي 70 با شكل‌گيري واحد پيگيري بهداشت روان در مركز شهيد اسماعيلي و با همت دكتر بوالهري زده شده است. رييس بخش بيمارستان حضرت رسول (ص) در ادامه اضافه كرد: همزمان با اين نهضت، تلاش وسيعي در مركز روانپزشكي بيمارستان رازي به عنوان قديمي‌ترين مركز آموزشي كشور جهت پاك‌كردن برچسبي كه از سوي خانواده و اجتماع به اين بيماران زده شده، صورت گرفته است؛ ولي متاسفانه اين فرايند در مركز شهيد اسماعيلي به دليل بحران‌هاي جدي 3 سال اخير متوقف شد. دكتر نصر در ادامه تعطيلي بيمارستان شهيد اسماعيلي و ساخت برج ميلاد در محل بيمارستان را اولين ضربه‌ي وارده به خانواده‌هاي بيماران اسكيزوفرنيا برشمرد و اظهار داشت: به دنبال تعطيل كردن بيمارستان مذكور درمانگاه شهيد اسماعيلي نيز تعطيل شد. بدين ترتيب كانون اوليه‌اي كه مركز پيگيري مشكلات بيماران اسكيزوفرني در آن شكل گرفته بود، هسته‌ي اصلي خود را از دست داد؛ ولي خود اين امر گروهي از خانواده‌هاي بيماران را به دليل وجه مشترك نيازهايشان به تشكيل انجمن حمايت از بيماران اسكيزوفرنيا تشويق كرد. رييس هيات مديره انجمن حمايت از بيماران اسكيزوفرنيا با بيان شمه‌اي از تاريخچه‌ي تشكيل انجمن مذكور، افزود: انجمن، فعاليت خود را در ارديبهشت ماه سال 80 و بعد از بحران‌هايي كه براي بيماران اسكيزوفرنيا رخ داده بود شكل گرفت كه در اولين گام اين انجمن اقدام به برنامه‌ريزي آموزشي براي خانواده‌ها كرد و در نهايت گردهمايي اسكيزوفرنيا و خانواده نتيجه آن است. وي خاطرنشان كرد: اگر امروز جامعه و رسانه‌ها به مسائل مربوط به بيماران رواني مي‌پردازند در حاليكه در اوائل دهه‌ي 60 اين امر ممكن نبوده است، حاصل تلاش‌هاي مرحوم دكتر شاه‌محمدي در پرداختن به مسائل روانپزشكي است. دكتر نصر، كاهش نقش خانواده‌ها در درمان بيماران اسكيزوفرنيا را ناشي از عدم اطلاع‌رساني لازم مسؤولان و روانپزشكان به خانواده‌ها در خصوص اين بيماري دانست؛ بنابراين انجمن «احبا» در اولين گام تصميم گرفت بيماري اسكيزوفرنيا را به خانواده‌ها و نقش‌ آنها در درمان بيماران رواني بشناساند. وي اضافه كرد: كمتر كسي در جامعه، افكار، كردار و رفتار بيماران را درك كرده، آنها را مورد تمسخر و استهزاء قرار نمي‌دهد. اين مساله براي بيمار و خانواده‌ي آن رنج‌آور بوده و يكي از اهداف اين همايش بررسي چگونگي رسيدگي به اين مشكل در جامعه است. اين روانپزشك در پايان خاطر نشان كرد: انجمن حمايت از بيماران اسكيزوفرنيا دولت نيست كه از آن انتظارات فراوان داشت؛ بلكه مانند بيماران و خانواده‌هاي آنها كاملا تنهاست؛ بنابراين با برگزاري چنين همايش‌ها و گردهمايي‌ها و شناسايي مشكلات خانواده‌ها و بيماران اسكيزوفرني فقط مي‌تواند حركت‌هايي در جهت بهبود و كاهش مشكلات بيماران صورت دهد. همچنين در ادامه‌ي اين همايش جعفر بوالهري، رييس انستيتو روانپزشكي تهران كه با محور «اسكيزوفرنيا چيست؟» سخنراني مي‌كرد، گفت: بيماري اسكيزوفرني يك نوع بيماري عصبي و رواني است كه ويژگي مزمن بودن را دارد و مثل سرما خوردگي، عفونت ساده و... بعد از مدت زمان كوتاه درمان نمي‌شود، بلكه به قصد ماندن مي‌آيد؛ بنابراين ما، مسؤولان، خانواده‌ها و افراد جامعه بايد با اين بيماري سازگار بوده و با شناخت بيماري به درمان آن كمك كنيم. دكتر بوالهري اضافه كرد: اين بيماري براحتي قابل كنترل و رفع است؛ اما همانند بيماري‌هايي چون فشار خون، قند، هموفيلي و... ريشه‌كن نمي‌شود؛ به همين خاطر مردم ما كهنه‌ و طولاني‌شدن بيماري را يك فاجعه و درد غيرقابل علاج مي‌دانند و در نتيجه اين مزمن بودن، مشكل بين پزشكان و خانواده‌ها با بيماران را زياد مي‌كند. به گفته اين روانپزشك، بيماري اسكيزوفرني اگرچه قابل ريشه‌كني نيست، اما در صورت همكاري و همراهي پزشك، بيمار و خانواده‌ها با يكديگر براحتي و با سرعت قابل كنترل است تا جايي كه فرد زندگي عادي و شغل و تحصيل خود را ادامه دهد. دكتر بوالهري در ادامه دانش كم خانواده‌ها، اعتقاد آنها به درمانهاي كوتاه‌مدت و غلط و اميد به معجزه و شفا را از مهمترين موانع در درمان كامل اين بيماران برشمرد و افزود: به جزء مزمن بودن بيماري اسكيزوفرني، تغيير در روان و رفتار فرد بيمار و عدم درك و فهم اطرافيان، خانواده و اجتماع از اين بيماري از ديگر مشكلات و موانع در درمان اين بيماران است. به اعتقاد وي، مشورت يك بيمار با پزشك مربوط در خصوص تفكرات و توهماتش در جلوگيري از تشديد بيماري مؤثر مي‌باشد؛ ولي در غير اين صورت فرد در آينده حالت توهم، شنيدن صداهاي غيرواقعي، ظن و گمان نسبت به اطرافيان و اعتقادات عجيب‌ و نادرست پيدا مي‌كند كه موجب بازگشت بيماري و تمسخر ديگران مي‌شود. دكتر بوالهري تاكيد كرد: بيماري اسكيزوفرني خطرناك‌تر از فشارخون، ديابت، و هموفيلي و... كه فرد به تدريج دچار اختلالات بينايي، شنوايي، كليويي، سكته و... مي‌شود، نيست؛ در نتيجه نبايد آنرا يك ننگ و بدبختي و بلاي آسماني تلقي كرد؛ بلكه مي‌توان با صبر و آرامش و پيگيري‌هاي ممتد رفعش كرد. وي افزود: اين بيماران كمتر به خودشان، لباس‌شان، نظافت، درس نظم و روابط اجتماعي توجه مي‌كنند، اما نبايد با بيمار به علت عدم رعايت اين مسائل برخورد شود تا براثر ايجاد درگيري و تنش عصبي بيمار شخصيت پدر و مادر مورد توهين و حمله قرار گيرد. وي تاكيد كرد: راههايي را مي‌توان براي رفتن يك بيمار به حمام يا رسيدگي به خودش پيدا كرد؛ اما حرمت يك مادر يا پدر را كه خرد شده، ديگر نمي‌توان برگرداند. اين روانپزشك در ادامه علت بروز چنين رفتارهايي را از سوي بيماران اسكيزوفرنيا، كمكاري‌ يا پركاري غده‌ي تيروئيد و يا اختلالات پاراتيروئيد و كبدي برشمرد و افزود: كسي دچار اين بيماري مي‌شود كه فعل و انفعالات شيميايي مغزش در اثر مشكلات زايماني، ضربه شديد، مصرف مواد مخدر، استفاده از قرص كرتون دچار اختلالاتي شود. وي افزود: ما نبايد از داروهاي شيميايي كه وجود و بقا بشريت انسان و طب امروز وابسته به آن است بدگويي كنيم؛ زيرا 30 الي 70 درصد اين بيماران با مصرف اين داروها و رفع اختلالات شيميايي مغز آنها قابل درمان هستند. وي ادامه داد: اين بيماري افراد خاص را تهديد نمي‌كند؛ بلكه همه‌ي اقشار مردم در معرض ابتلا به اين بيماري هستند؛ بنابراين اگر به اين بيماران رسيدگي شود آنها مجددا قادر به ادامه‌ي زندگي عادي خود خواهند بود؛ در غير اين صورت به يك بيمار ولگرد، درمانده خياباني و بي‌پناه تبديل مي‌شوند. اين روانپزشكي تصريح كرد: دولت و مسؤولان امر بدون شك در عدم رسيدگي لازم به اين بيماران مسؤول هستند زيرا دانش كافي در مورد بيماري را به خانواده‌ها نداده‌اند و پيگير بيماران و قوانين و مقررات حمايت‌كننده از آنها نبوده‌اند. دكتر بوالهري در پايان پيشنهاد كرد: انجمن حمايت از بيماران اسكيزوفرنيا (احبا) بايد بعد از آموزش خانواده‌ها و ايجاد ارتباط لازم با پزشكان در گام بعدي با تدوين قانون بهداشت روان، مجلس، دولت، وزارت بهداشت و پزشكان را ملزم و موظف به حمايت از بيماران اسكيزوفرنيك كند. دكتر رجب صمدي، رييس بيمارستان روانپزشكي رازي و رييس ستاد ساماندهي بيماران مزمن رواني نيز در خصوص مشكلات خانواده‌هاي داراي بيماران اسكيزوفرنيا گفت: از مشكلات عمده و ساده خانواده‌هاي اين بيماران، عدم دستيابي آسان به مراكز روانپزشكي سرپائي و روزانه است كه اگر اين مشكل وجود نداشت، امروز اين بيماران و خانواده‌هاي آنها از وضعيت مطلوب‌تري برخوردار بودند. وي در ادامه عدم دسترسي خانواده‌ها به خدمات دارويي و مراكز بستري بيماران، امتناع بيماران از مصرف دارو در خانواده، رعايت‌نكردن مسائل بهداشتي و نظافت شخصي، روانپريشي و تشديد بيماري در يك دوره را از ديگر مشكلات و بحران‌هاي پيش روي خانواده‌هاي بيماران اسكيزوفرني برشمرد. به گفته دكتر صمدي خانواده‌ي اين بيماران بعد از مدتي به خاطر وجود چنين بيماري در خانواده، طرد و منزوي مي‌شوند و حتي شانس ازدواج اعضاي خانواده به خصوص دختران نيز پايين مي‌آيد و خانواده هميشه از نگرش منفي اطرافيان نسبت به خودشان رنج مي‌برند. اين روانپزشك اظهار داشت: هزينه‌ي درماني براي اكثريت اين خانواده‌ها مشكل ساز و مستاصل‌كننده است؛ اما برخورد تيم درمان و بي‌احترامي به خانواده‌ها از آن عذاب‌آورتر است. همچنين دكتر قائم مقام فراهاني، روانپزشك در ادامه‌ي اين همايش بروز اعتقادات موهوم و عجيب در گفتار و رفتار فرد، منزوي‌شدن فرد و اقدام به اعمال خطرناك، عدم حل مشكلات ساده، صحبت‌كردن فرد با خود، ‌تحريك‌پذيري و بيقراري، تهديد ديگران به ضرب و جرح، افت عملكرد در زمينه‌هاي مختلف مثل شغل و تحصيل و. . را از علائم تشديد اختلالات رواني يك فرد برشمرد و افزود: در صورت مشاهده چنين علائمي بيمار بايد سريعا بستري و تحت مراقبت پزشك قرار گيرد. وي افزود: به طور معمول در صورت تشديد بيماري فرد با صداي بلند ديگران را تهديد به خودكشي يا ديگركشي يا تخريب اموال و اشيا مي‌كند. به گفته دكتر صمدي، پرخاشگري بيماران رواني بيشتر از افراد عادي نيست. آنچه در روزنامه‌ها و ترسي كه از بيماران رواني در روزنامه‌ها و رسانه‌ها مشاهده مي‌شود كاملا نادرست است؛ زيرا بسياري از خشونت‌ها، قتل و غارت‌ها و تجاوزها در جامعه از طريق افراد ضداجتماعي صورت مي‌گيرد نه بيماران اسكيزوفرنيك. اين روانپزشك در ادامه توانبخشي‌هاي طبي خانواده را در تشويق بيمار به ورزش، مصرف دارو، تنظيم خواب، احترام گذاشتن به ديگران، بروز رفتارها اجتماعي در بيمار، در صورتي كه اين فعاليت‌ها به صورت دستوري و آمرانه از بيمار خواسته نشود را بسيار مؤثر برشمرد. وي افزود: خانواده‌ها بايد به اين بيماران مهارتهاي خانوادگي از قبيل خريدكردن، بيرون رفتن از منزل، استفاده از اتوبوس، تنظيم اوقات فراغت يادگيري مسائل حرفه‌اي را آموزش دهند؛ ولي آموزش اين مسائل به بيمار از سوي خانواده نيازمند توجيه درست بيماري از سوي مسؤولان امر به خانواده است. دكتر اميد پرتو، داروساز و عضو افتخاري انجمن (احبا) بعنوان يكي ديگر از سخنرانان اين همايش با اشاره به اين كه همكاري بيمار و خانواده‌اش در دارودرماني اهميت زيادي دارد، اظهار داشت: 80 درصد هزينه‌هاي دارو درماني در كشورهاي بسيار سازمان يافته از نظر ارائه خدمات بهداشت درماني مثل كشورهاي اسكاندويناوي، انگلستان و كشورهاي غربي از نظر خود سيستم به دليل عدم همكاري خانواده‌ها و بيمار، دور ريخته شده عنوان مي‌گردد. وي افزود: وقتي پزشك بعد از تلاش‌هاي زياد با تشخيص نوع بيماري درمان و داروي مناسب را تجويز مي‌كند در بسياري از مواقع بيمار و خانواده‌اش با تغيير داروها، درمان را با مشكل مواجه مي‌سازد. به گفته عضو افتخاري انجمن (احبا) طولاني بودن زمان درمان، پيچيدگي رژيم درماني، ‌عوارض جانبي و شدت اثر اين عوارض، عدم توضيح كامل درمانگر به بيمار، بي‌نظمي ذاتي بيمار (خانواده‌اش) اختلالات شخصيتي و احساس درمان زودهنگام از دلايل عمده‌ي عدم پيگيري درمان دارويي از سوي بيماران اسكيزوفرنياست. وي اعلام كرد: در دنيا كمتر از 50 درصد بيماران به شكل صحيح از رژيم‌هاي درماني پيروي مي‌كنند و 49 درصد بيماران نيز در زمانبندي دارو پس از هر تجويز اشتباه دارند و 10 درصد نيز مصرف بيشتر از حد مجاز دارند و فقط كمتر ازيك درصد بيماران جهان هيچ اشتباهي در مصرف دارو نمي‌كنند. دكتر سيدكاظم ملكوتي روانپزشك و از مؤسس انجمن «احبا» نيز با اشاره به اينكه بيماران در برطرف كردن 70 الي 80 درصد نيازهايشان به خانواده‌ وابستگي دارند افزود: تكليف بيماراني كه خانواده ندارند چه مي‌شود؛ در حالتي كه حمايت‌هايي لازم براي اين دسته از بيماران در سطح جامعه بسيار كم است؛ زيرا نهاد ديگري غير از خانواده در جامعه براي نگهداري از بيماران اسكيزوفرنيا وجود ندارد. اين روانپزشك اذعان داشت: براساس يك نظرسنجي از خانواده‌هاي بيماران اسكيزوفرني به اين نتيجه رسيده‌ايم كه خانواده‌هاي اين بيماران با وجود تمام مشكلات و رنج ودرد حاضرند خودشان از بيماران نگهداري نمايند. همچنين براساس اين نظرسنجي اين خانواده‌ها خواستار بستري كوتاه مدت دو سه هفته‌اي بعد از عود بيماري و حمايت قانوني و اختصاص يك مركز توانبخشي براي بيماران بودند تا بتوانند به نحو مطلوب از بيماران نگهداري نمايند. وي در ادامه امكانات موجود براي درمان بيماران اسكيزوفرنيا را بسيار محدود و ناكافي دانست و افزود: حدود 400 هزار بيمار اسكيزوفرني در ايران وجود دارد كه به طور متوسط 2 ميليون نفر را با خود درگير كرده‌اند؛ يعني از ميان 70 ميليون جمعيت كشور هر 35 نفر يك نفر با يك بيمار اسكيزوفرني در ايران درگير است. وي افزود: با وجود اين تعداد بيمار اسكيزوفرني به 15 هزار تخت براي بستري بيماران نياز داريم؛ درحاليكه 6 هزار تخت در كشور وجود دارد و در تهران در صورتي كه به 5ـ6 هزار تخت و 200ـ300 درمانگاه سرپايي نيازمنديم فقط دو هزار تخت روانپزشكي وجود دارد. دكتر ملكوتي اضافه كرد: در نتيجه نبود امكانات لازم خانواده با انواع استرس‌ها، فشار، رنج، افسردگي مواجه است و ديگر توانايي سرويس‌دهي به بيمار خود را ندارد. وي ادامه داد: اگر اين فشارها را از دوش خانواده كم نكنيم نه تنها به يك بيمار اسكيزوفرني رسيدگي نخواهد شد، ديگر اعضاي خانواده نيز با ناراحتي‌هاي عصبي و رواني بيشتري روبه‌رو خواهند شد. اين روانپزشك اظهار داشت: در حاليكه در كشورهاي اروپايي هر سه الي چهار سال يك بار بيمار در فرد عود مي‌كند. در ايران شدت بيماري هر سال و گاهي دو بار در سال تشديد مي‌شود كه اين امر به علت اطلاعات كم خانواده‌ها و بيماران از نوع بيماري است. وي افزود: كشورهاي ديگر به اين نتيجه رسيده‌اند كه خانواده بهترين منبع ارائه خدمات به بيماران است؛ در نتيجه به خانواده امكانات و مراكز توانبخشي تزريق مي‌كند؛ چون اگر خانواده بپاشد، بيمار بايد در خيابان رها شود و كسي جوابگو نخواه بود. همچنين در پايان اين همايش دكتر سيداكبر بيان‌زاده، روانشناس كه در محور «نياز و نقش توانبخشي در بهبود بيماران» سخنراني مي‌كرد، گفت: هيچ بيماري به اندازه‌ي اسكيزوفرنيا ناتوان‌كننده فعاليت‌ها و تمامي ابعاد زندگي يك فرد نيست. وي افزود: در خصوص درمان اين بيماران علاوه بر ارائه خدمات پزشكي و دارويي اين بيماران از تنوع خدمات توان بخشي نيز برخوردار شوند؛ اما نسبت به ساير معلوليت‌ها و ناتواني‌هاي جسمي شايد به ميزان كمتري به اين بيماري توجه شده است كه علت آن آشكار نبودن اثرات اين ناتواني براي مسؤولان و برنامه‌ريزها مي‌باشد. وي اضافه كرد: وقتي مسؤولان با اين بيماري و مشكلات زندگي نكرده‌اند در نتيجه برنامه‌ها را نيز براي رفع اين نيازها درنظر نمي‌گيرند. به اعتقاد دكتر بيان‌زاده در توانبخشي بيماران اسكيزوفرنيا نقش درمان‌هاي دارويي خيلي كم‌رنگ و تحت شعاع قرار گرفته است در حاليكه اساس درمان اين بيماري درمان است و درمانهاي ديگر تقريبا تكميلي است. وي افزود: اولين مانع براي توانبخشي نگرش بيمار نسبت به خودش است كه خيلي كم هم به آن پرداخته شده است كه البته نگرش وبينش و اطلاعات خانواده نسبت به اين بيماري در رفع مانع مذكور مي‌تواند موثر باشد. اين روانشناس اظهار داشت: بحث مهارت‌هاي اجتماعي و توانمند‌كردن بيماران در خصوص مهارت‌هاي زندگي و بين فردي و... از طريق آموزش مناسب در توانبخشي بيمار بسيار مهم است، اما در اين امر انگيزه‌ي فرد، تعامل مناسب خانواده با بيمارستان و پزشكان، جامعه و فراهم‌بودن امكانات و تسهيلات لازم نقش تعيين‌كننده‌اي دارد. به گفته دكتر بيان‌زاده بخش توانبخشي مبتني بر جامعه و سپردن بيماران به خانواده‌ها بهترين روش براي درمان بيمار است، اما امكانات لازم را بايد تهيه كرد و در حاليكه براي بيماران اسكيزوفرنيك خدمات مشاوره و روان درماني بيه تعداد انگشتان دست هم نمي‌رسد. وي در پايان اضافه كرد: شعاري كه در توانبخشي جهان امروز مطرح اين است كه وظيفه‌ي پزشك امروزه اضافه‌كردن به سالهاي عمر انسانها نيست، بلكه پزشك بايد به سالهاي اضافه شده‌ي زندگي كيفيت ببخشد. دكتر امان‌الله قرايي‌مقدم، عضو هيات علمي دانشگاه در گفت‌وگو با خبرنگار گروه دانشگاه خبرگزاري دانشجويان ايران، دانشگاه ايده‌آل را اين گونه تعريف كرد: در دانشگاه ايده‌آل، بايد كليه امكانات رفاهي، تحصيلي، تحقيقاتي، پژوهشي، آزمايشگاهي و كتابخانه‌اي براي دانشجويان فراهم شود. وي افزود: ساعات كاري كتابخانه‌ها بايد به صورت شبانه‌روزي بوده و مسؤولان كتابخانه در صورت مراجعه دانشجو براي دريافت اطلاعات جهت انجام تحقيق از اعمال برخوردهاي سرد و ناروا خصوصا درباره‌ي تحقيقات مربوط به آسيبهاي اجتماعي بپرهيزند. دكتر قرايي‌مقدم آسيب‌ ديدن اعتبار و شان دانشجو و دانشگاه و فراهم‌ نبودن منابع و راهكارهاي تحقيق را عامل اصلي مهاجرت نخبگان دانست و تصريح كرد: به دليل تقدس و اعتبار دانشگاه در سراسر دنيا، نيروي انتظامي و پليس حق ورود به اين مراكز را ندارد؛ اما برخورد برخي مسؤولان باعث شده كه دانشجو، استاد و معلم سرخورده شوند؛ در صورتيكه در گذشته علم و تحصيل پايگاه و جايگاهي خاص داشته و كسي جرات برخوردهاي اين چنيني با دانشجو را نداشت. به گفته اين جامعه‌شناس، با آوردن برخي استادان كم‌صلاحيت به دانشگاه‌ها و مديران ديپلمه در دبيرستانها و مدارس، به دانشجويان و دانش‌آموزان مي‌آموزيم كه تحصيل و تجربه، عملا بي‌فايده است و اين جاست كه بايد فاتحه علم را خواند. وي، وجود هر نوع دردي در پيكره دانشگاه را آسيب برشمرد و تصريح كرد: در بررسي آسيبهاي اجتماعي در دانشگاه بايد در نظر داشته باشيم كه دانشجو و دانشگاه جدا و خارج از جامعه نيست. دكتر قرايي‌مقدم ادامه داد: دانشجو به دليل آگاهي، دردها را بهتر و بيشتر درك كرده و حساسيتش نسبت به مسايل درون جامعه بالاتر است؛ در نتيجه، امكان دچار شدن دانشجويان به تعارض، سرخوردگي، بدبيني، گريز و ناهنجاريهاي افزايش مي‌يابد. اين جامعه‌شناس به توانايي دانشجويان در تطبيق مسايل و معضلات جامعه خود با نظريات مختلف روانشناختي، جامعه‌شناختي و زيست‌شناسي اشاره كرد و آمارهاي ارائه شده درباره‌ي ميزان آسيب‌هاي اجتماعي در دانشگاه را غيرطبيعي برشمرد و در عين حال تصريح كرد: وجود حتي يك آسيب در دانشگاه، مضر است. وي افزود: ميزان گسترش ناهنجاريها در جامعه و دانشگاه داراي رابطه‌اي مستقيم است؛ بطوري كه در كشور مانند سوئد طي ‌35 سال تنها يك خودكشي اتفاق افتاده و اين مساله نشانگر طبيعي‌بودن جامعه اين كشور است. دكتر قرائي مقدم گفت: نمي‌توان حد طبيعي براي ميزان آسيبهاي اجتماعي در دانشگاه تعيين كرد؛ اما اقدام به خودكشي يك تا ‌2 نفر دانشجو در هر دانشگاه با توجه به آسيبهاي اجتماعي در جامعه، از جمله دزدي، تكدي‌گري، كلاهبرداري، خودكشي، روسپيگري و... مي‌تواند طبيعي باشد. عضو هيات علمي دانشگاه، مهمترين آسيبهايي كه دانشجويان را تهديد مي‌كند، خودكشي، اعتياد، بيكاري و طلاق برشمرد و اظهار داشت: در صورت ادامه اين روند و عدم جلوگيري از گسترش انواع آسيبهاي اجتماعي در جامعه و دانشگاه، نمي‌توان اميدي به بهبود و كاهش ناهنجاريها و آسيبها در دانشگاه‌ها داشت. وي اذعان داشت: نوع تربيت خانوادگي، آموزش رسانه‌ها، رفتار مسؤولان و سياسيون، اعمال قوانين و مقررات تنبيهي به جاي قوانين ترميمي، باعث ايجاد آسيبهاي اجتماعي در جامعه و دانشگاه شده است. دكتر قرائي‌مقدم، علت اصلي پيدايش آسيب‌هاي اجتماعي در جامعه و دانشگاهها را رشد جمعيت در سالهاي ‌58 تا ‌63 و تصميم‌گيريهاي برخي مديران كم‌تفكر، نالايق و غيرمتخصص گذشته دانست و تصريح كرد: تصميم‌گيريهاي اين افراد در جامعه و دانشگاه، گاه با تبليغات نابه‌جا، باعث رشد جمعيت، افزايش بيكاري، فقر، افزايش بار تكفل و كاهش ميزان پس‌انداز ملي شده است. وي تاكيد كرد: هم‌اكنون به دليل اين كه دانشجويان مايوس و دلسرد و بريده از آينده شده‌اند، كسي جرات ندارد به دانشجو نصيحتي كند، زيرا دانشجو به سرعت عكس‌العمل نشان مي‌دهد. اين جامعه‌شناس، پايگاه و جايگاه دانشجو را بطور كلي آسيب‌پذير توصيف كرد و گفت: دانشجو مانند گذشته مقدس نيست كه به اين بهانه نيز مرتكب اعمال خلاف نيز نشود؛ ما دانشجو را بي‌احترام كرديم و حالت تقدس را از او گرفتيم؛ اين موارد زمينه‌ساز آسيب‌هاي اجتماعي در دانشگاهها شد. وي يكي از علل فروپاشي دولتها را در افزايش بي‌رويه جمعيت خواند و تصريح كرد: امروز نسل جوان و دانشجويان كشور چوب ندانم‌كاريهاي مديران نالايق گذشته را مي‌خورد؛ نسل جوان و خصوصا دانشجو به دليل حساسيتهاي بيشتر، خود را نسلي سوخته و نسلي كه ديگر چيزي براي از دست دادن ندارند، مي‌داند. دكتر قرائي مقدم گفت: مسؤولان به جوانان بدهكارند و حق اعتراض نسبت به پرخاشگريها، عصيانگريها و هنجارشكنيهاي جوانان، خصوصا دانشجويان را ندارند، چون خود آنها عامل ايجاد جرم و رقم‌زدن سرنوشت جوانان بوده‌اند. وي مديريت دانشگاه‌ها اعم از رييس، استاد، منشي و كارمند را در ايجاد آسيبهاي اجتماعي در دانشگاه بسيار مؤثر برشمرد و اظهار داشت: اكثر مديريتهاي دانشگاهها، داراي صلاحيت كافي نيستند؛ رابطه و باندبازي، برچسب‌زني و كارشكني در دانشگاه‌ها بيشتر از جامعه است و دانشجو با مشاهده‌ي اين موارد در محيط دانشگاه دچار ياس و آسيب‌ بيشتري مي‌شود. دكتر قرائي‌مقدم به رشد پديده «رياپروري» در دانشگاهها اشاره كرد و ادامه داد: ما در دانشگاهها با ضعف در اعمال ضوابط روبه‌رو هستيم، همچنين عوامل بيروني دانشگاه نيز باعث ايجاد آسيب و جنون در دانشجويان مي‌شود. وي در رابطه با كاهش آسيبهاي اجتماعي در دانشگاه‌ها گفت: در ابتدا ما بايد به اين باور برسيم كه دانشگاه از جامعه جدا نيست و ابتدا بايد تلاش در رفع آسيبها از جامعه آغاز و به سمت تناسب حركت كند كه در اين صورت اصلاح آسيبهاي اجتماعي در دانشگاهها بسيار آسانتر صورت مي‌گيرد. دكتر قرائي‌مقدم بيان كرد: همچنين بايد به انتخاب مديران، كارمندان و اساتيد اصلح، اقدام و شايسته‌سالاري را پرورش دهيم؛ زيرا ارتقاي جايگاه دانشجو به عناوين مختلف در داخل و خارج از دانشگاه مي‌تواند در رفع مشكلات دانشجويان مؤثر واقع شود. وي به ضعف بنيه مالي دانشگاهها اشاره كرد و افزود: چگونه دانشگاهي كه ميليونها تومان بدهكار است و توانايي ايجاد امكانات لازم و پرداخت حقوق اساتيد خود را ندارد، مي‌تواند دوام بياورد؟ عضو هيات علمي دانشگاه تصريح كرد: تنها دانشگاههاي فني و مهندسي مي‌توانند با عقد قرارهاي مختلف، مخارج خود را تامين كنند؛ اما دانشگاههاي علوم انساني و اجتماعي در اين زمينه چه بايد بكنند؟ وي ارائه واحد درسي «جمعيت و تنظيم خانواده» را در كاهش و ايجاد آمادگي در برابر آسيبهاي اجتماعي دانشجويان مؤثر خواند و اظهار داشت: اين واحد درسي براي تاثيرگذاري و كاهش بيشتر آسيبهاي اجتماعي در دانشگاهها بايد در مقاطع دبيرستان و راهنمايي نيز تدريس شود؛ همچنين برگزاري سمينارهاي مختلف توسط اساتيد متخصص براي شناساندن بهتر آسيبهاي اجتماعي و بيان واقعيات به دانشجويان در اين زمينه مي‌تواند نتيجه‌بخش باشد. دكتر قرائي‌مقدم نبود آمار دقيق ميزان آسيبهاي اجتماعي در وزارت كشور، دادگستري و نيروي انتظامي اشاره كرد و افزود: با وجود اين مساله نيز به دلايلي، اجازه تحقيق درباره آسيبهاي اجتماعي دانشگاهها، خصوصا خودكشي دانشجويان داده نمي‌شود و با نبود آمارهاي دقيق، نمي‌توان نواقص دانشگاه‌ها و جامعه را برطرف كنيم. در اين حالت هر چند دانشجو در داخل دانشگاهها خوب تربيت شود، اما امكان دارد با گذشت زمان و مقابله با آسيبهاي مختلف و گوناگون اجتماعي، وي نيز به فردي ناهنجار تبديل ‌شود. عضو هيات علمي دانشگاه تربيت معلم به عدم هماهنگي ارزشهاي موجود با شرايط جامعه ايران اشاره كرد و گفت: منظور اكثر دانشجويان ما پس از فارغ‌التحصيلي، پشت ميزنشيني و رياست است. وي ادامه داد: بر اساس تحقيقات انجام شده، بين سالهاي ‌58 تا ‌63، بر روي ‌103 هزار و ‌573 نفر در مورد وضعيت اشتغال فارغ‌التحصيلان، ‌23 تا ‌38 درصد مهندسين كشاورزي در تهران و تنها ‌2 درصد از اين افراد در سراسر كشور از جمله گيلان و مازندران مشغول به فعاليت هستند كه اين مساله نشان‌دهنده مناسب ‌نبودن ارزشهاي اجتماعي كشور است. دكتر قرائي‌مقدم خواستار تغيير هنجارها، قوانين و نظام ارزشي از طريق، راديو و تلويزيون و مطبوعات از مقطع ابتدايي شد و تاكيد كرد: هم‌ اكنون بيگانگي با فرهنگ ملي از سطح كودكستان آغاز و اين مساله باعث مي‌شود كه دانش‌آموز و دانشجو با فرهنگ خود، بيگانه و قهرمانان را در اروپا و كشورهاي غربي جست‌و‌جو كند. وي با تاكيد بر اين كه ‌90 درصد پيشرفت فرهنگ اسلام توسط ايرانيان صورت گرفته است، گفت: در صورت بيگانگي افراد با فرهنگ خود، استعمارگران با استفاده از تبليغات در مغز و روح دانشجو تاثير گذاشته و او را نسبت به جامعه‌ي خود بدبين و منزوي مي‌كند؛ در حاليكه اگر ما نيز شعارمان مانند ژاپنيها اين بود «كه ژاپني‌ بمانيم اما از تمدن غرب عقب نمانيم» دچار چنين وضعيتي نمي‌شديم. اين جامعه‌شناس ادامه داد: كشورهاي غربي، نقش قهرمانان خود را در دل كوهها حك مي‌كنند و به اين صورت به جوانشان مي‌آموزند كه آينده كساني كه به جامعه خدمت مي‌كنند، اين گونه است؛ در حالي كه در كشور ما نخبه‌كشي صورت مي‌گيرد و «هركه سرش به تنش بيارزد» مانند ابن مقفع، خواجه نظام‌الملك و... نابود خواهند شد. وي تصريح كرد: رسانه ملي ما جز نااميدي و ياس چيز ديگري به جوانان منتقل نمي‌كند. همچنين خانواده، آموزش و پرورش، دانشگاه‌ها و برخي مسؤولان نيز با عملكردهايشان بطور غيرمستقيم به دانشجويان گفته‌ايم «كه تو كسي نيستي» و در اين شرايط دانشجويان با مقايسه وضعيت خود در جامعه ايران با ساير جوامع، تصميم به گريز از كشور مي‌گيرند. دكتر قرايي‌مقدم به عدم توانايي دانشگاهها در جذب انديشمندان واقعي اشاره كرد و گفت: اداره‌شدن تعدادي از دانشگاهها توسط برخي افراد كم‌صلاحيت، باعث عدم جذب استعدادهاي لازم و به تبع آن عدم توانايي در پاسخگويي به نيازهاي جامعه و ايجاد انواع آسيبهاي اجتماعي در كشور مي‌شود. دكتر قرايي‌مقدم، خودكشي را از بين بردن خود تعريف و علل خودكشي را اين گونه توصيف كرد: افزايش نا‌هنجاري، فقر اقتصادي و عدم همبستگي باعث ارتكاب دانشجويان به خودكشي مي‌شود؛ به عبارت ديگر هنگامي كه ميزان همبستگي در جامعه بسيار قوي يا ضعيف شود، خودكشي صورت مي‌گيرد. وي افزود: خودكشي‌هاي صورت‌گرفته در جامعه ايران ريشه در جنگ دارد؛ زيرا پس از جنگ ميزان ناهنجاري بالا و ميزان همبستگي بين افراد پايين مي‌آيد. عضو هيات علمي دانشگاه، دين را از عوامل مهم در جلوگيري از خودكشي نام برد و اظهار داشت: به ميزان ضعف و قوت در اعتقادات ديني، ميزان خودكشي نيز متغير است، همچنين افراد متاهل كمتر از مجردين دست به خودكشي مي‌زنند. وي به افزايش تعداد خودكشيها در زمان بحرانهاي اقتصادي اشاره و بيان كرد: احساس تنهايي و ضعيف‌شدن روابط افراد با يكديگر، خصوصا در خانواده نيز باعث سوق‌دادن فرد، به سمت خودكشي مي‌شود. دكتر قرايي‌مقدم، دانشگاه را علت تام خودكشي دانشجويان ندانست و تصريح كرد: عوامل خودكشي دانشجويان در خارج از دانشگاه است، زيرا احتمال اين كه دانشجو در اثر برخورد اساتيد، مديران و تراكم دروس، عدم علاقه‌مندي به رشته تحصيلي درون دانشگاه به تعارض رسيده باشد، بسيار ضعيف است. وي ادامه داد: دانشجويان به دليل مسايل بيرون از دانشگاه كه مهمترين آن نبود اميد به آينده است و به بهانه معضلات درون مراكز آموزشي دست به خودكشي مي‌زنند. اين جامعه‌شناس ادامه داد: دانشجوياني كه از فيلترهاي مختلف و دشوار عبور كرده‌اند و هم‌اكنون آينده‌اي مبهم و تاريك را روبه‌روي خود مشاهده مي‌كند، اقدام به خودكشي مي‌كنند؛ اگر قبل از ورود به دانشگاه قصد خودكشي داشتند، چرا وارد دانشگاه (با وجود مراحل سنگين) شدند؟ وي سن خودكشي را بين سنين ‌18 تا ‌24 سال خواند و گفت: احتمال خودكشي در ميان دانشجويان سال اول و دوم به دليل جواني، خامي و تحريك‌پذيري آنها، بيشتر است؛ بطوري كه در اعتراضات و تجمعات نيز اين دانشجويان واكنشهاي بيشتر و تندتري از خود بروز مي‌دهند. دكتر قرايي‌مقدم ميزان خودكشي در ميان دختران را بيشتر از پسران، اما ميزان موفقيت پسران در اين امر را بيشتر برشمرد و تصريح كرد: نسبت خودكشي دختران به پسران ‌5 به ‌2 و خودكشي دختران بيشتر با استفاده از قرص و مسموميت و در پسران به صورت حلق‌آويز كردن خويش است. وي گفت: ميزان خودكشي و آسيبهاي اجتماعي در ميان دانشجويان غيربومي به دليل دوري از خانواده و فروريختگي فرهنگي و كاهش كنترل اجتماعي و فرهنگي و عدم وجود ترس از شناخته‌شدن بيشتر است؛ بطوري كه در تمام دنيا و از جمله ايران در اطراف محوطه راه‌آهن و ترمينال، آمار جرم‌، فحشا و جنايت بالاتر است. عضو هيات علمي دانشگاه، وجود آسيبهاي مختلف در دانشگاه را خطرناك‌تر از ريزش بمب اتم خواند و تصريح كرد: در صورت مشاهده آسيبهاي اجتماعي در مكاني كه مركز علم و اميد به آينده جامعه و كساني كه مغز و رهبران فكري هستند، نمي‌توان اميدي به ساير اقشار جامعه داشت. وي دانشگاه را سازماني ساده ندانست و تصريح كرد: هنگامي جايگاه نخبگان جامعه دچار آسيب شود، اثر بسيار شديدتر و مخرب‌تري بر جامعه‌ خواهد داشت. اين استاد جامعه‌شناس نااميدي به آينده را بزرگترين معضل دانشجويان دانست و تصريح كرد: مسؤولان بايد با عمل نه حرف، در پي تحقق وعده‌هايشان باشند و جوان عملا احساس كند كه براي او شغل، عزت و احترام و امكان ترقي وجود دارد و كسي به او دروغ نمي‌گويد. وي افزود: به دليل اين كه برآورده ساختن اين خواستها و قانع‌كردن دانشجويان در توان همه مسؤولان نيست، پس نمي‌توان از دانشجو توقع داشت كه نااميد، مايوس، سرخورده، وامانده و به تبع آن به سمت بزهكاري و خودكشي نرود. دكتر قرايي‌مقدم احتمال خودكشي در دانشجويان دانشگاه آزاد اسلامي را بيشتر از ساير دانشجويان دانست و اظهار داشت: احتمال خودكشي ميان دانشجويان دانشگاه آزاد به دليل پرداخت هزينه سنگين تحصيلي و همچنين نبود آينده شغلي مناسب بيشتر است. وي، وجود مراكز مشاوره در دانشگاه در رفع يا كاهش آسيبهاي اجتماعي دانشجويان را مؤثر برشمرد و تصريح كرد: با اين حال ممكن است دانشجويان با مشاهده وضعيت و شرايط جامعه، با وجود اين كه در مراكز مشاوره اقناع شده‌اند، به سمت ناهنجاري ‌بروند و عملا، كاركرد مراكز مشاوره دانشگاهها خنثي بماند. اين استاد دانشگاه احتمال خودكشي در ميان رشته‌هاي پزشكي، قضايي، انتظامي و برخي رشته‌هاي علوم انساني از جمله ادبيات و علوم اجتماعي را بالاتر خواند و گفت: همچنين احتمال خودكشي در طبقات متوسط جامعه به لحاظ اقتصادي، فرهنگي و نيز در ميان تحصيلكرده‌ها بالاتر است؛ زيرا براي طبقه مرفه امكانات وجود دارد و قشر پايين جامعه نيز به دليل ضعف فرهنگي به وضعيت موجود قانع شده است، اما طبقه تحصيلكرده به دليل عدم اقناع و رضايت از اوضاع جامعه، اقدام به خودكشي مي‌كند. وي افسردگي را يكي ديگر از عوامل خودكشي دانشجويان برشمرد و افزود: گسترش فعاليتهاي فرهنگي و هنري مانند برگزاري كنسرتهاي موسيقي، سينما، تئاتر، جشنهاي شاد و مناسب‌كردن محيطهاي خوابگاهي مي‌تواند از ميزان افسردگي در دانشجويان بكاهد. دكتر قرايي‌مقدم افزود: همچنين استفاده از رنگهاي تيره در دانشگاهها باعث تحريك دانشجويان به خودكشي مي‌شود؛ در نتيجه خارج‌شدن لباسهاي دانشجويان از حالت كلاسيك و استفاده آنها از پوشاك متنوع‌تر و با رنگهاي شادتر مي‌تواند از افسردگي آنها جلوگيري كند. وي در پايان وجود آزادي در دانشگاهها را ضروري خواند و تاكيد كرد: دانشجو بايد به معناي واقعي، آزادي گفتار، حركات و اظهار عقيده را لمس كند؛ نبايد به عناوين مختلف سياسي ـ اقتصادي ـ اجتماعي دانشجو را مورد بازخواست قرارداد ‌كه در صورت عدم رفع اين موانع، دانشجويان به سمت ناهنجاريهاي اجتماعي سوق داده مي‌شوند. به گزارش خبرنگار پارلماني ايسنا، در اين گزارش كه صبح امروز در صحن علني مجلس شوراي اسلامي قرائت شد، آمده است: تصميم ناگهاني شهرداري تهران، شوك بزرگي بر بخش مسكن از اقتصاد بيمار جامعه بود، به گونه‌اي كه به شهادت همه مديران و كارشناسان اقتصادي تاثير به سزا در افزايش قيمتها، ايجاد تورم و در عين حال افزايش بيكاري در سراسر كشور داشته است. لذا بر مجلس فرض بود كه با اين نوع تصميم‌گيري برخوردي مناسب داشته باشند. رشد فزاينده جمعيت شهرها، رشد سريع شهرنشيني، گسترش افقي شهرهاي كشور و كمبود زمين مناسب براي توسعه در اكثر شهرهاي كشور بخصوص كلان شهرها باعث شده است تا نيروهاي وارده بر ساختار شهر از قبيل مهاجرتها، مسائل اقتصادي، اجتماعي، كمبود مسكن و همچنين محدوديت امكانات عمومي در زمينه ايجاد سطوح شهري، راه‌حلهاي موقتي و موضعي را سبب شوند كه از آن جمله مي‌توان به رشد و توسعه درون شهرها از طريق افزايش تراكم ساختمان توسط مجريان و مسؤولان مديريت شهري اشاره كرد كه موجب شكل‌دهي ساختار شهرهاي بزرگ مي‌شد، بدون آنكه زمينه و امكانات محيطي لازم، براي چنين تدبيري فراهم باشد. اين تغييرات و بويژه شدت گرفتن پراكندگي در ساختار شهرها عمدتا معلول عدم توجه كافي و اصول به فرايند توسعه شهرها و هدايت ساخت و ساز و يا به عبارتي ضعف شهرسازي اصولي و مديريت شهري است. اعمال اين سياست بدون توجه لازم به نقش و جايگاه آن در مسائل شهري اثرات ناشي از اين پديده و عوامل تاثيرپذير از تراكم مي‌تواند عوارض جدي اقتصادي و اجتماعي، فرهنگي، كالبدي و زيست محيطي را دربرداشته باشد. اين گزارش مي‌افزايد: با توجه به ساختار كالبدي كلان شهر تهران و شهرهاي مهم كشور بايد به اين مهم واقف بود كه هر گونه تصميم‌گيري و اتخاذ سياست مسؤولان اجرايي شهر در خصوص فروش يا توقف فروش تراكم مازاد بايد با مطالعه، تحقيق و بررسي پيامدها و اثرات ناشي از آن صورت مي‌پذيرفت، زيرا عدم توجه به اين امور معضلات و ضربات غيرقابل جبراني را براي شهر وكشور پديد مي‌آورد. با نگاهي به مسائل و مشكلات پديدآمده ناشي از فروش تراكم ساختماني در حال حاضر و توقف اين مقوله در شهر تهران بايد گفت كه تراكم ساختماني نقش و جايگاه مهمي در روند گسترش و توسعه شهري دارد. طي چند سال گذشته اعمال سياستهاي افزايش تراكم ساختماني توسط مجريان و مسؤولان مديريت شهري و همچنين توقف و جلوگيري از اين فروش به دليل عدم دانش كافي از مسائل شهري و تبعات و پيامدهاي آن موجب گرديد تا نمايندگان مجلس طرح تحقيق و تفحص از شهرداري تهران را مطرح و تصويب نمايند. بر هيچكس پوشيده نيست كه پس از سالها مديريت شهري و تصويب آئين‌نامه‌ها و مصوبات گوناگون هر گونه تصميم جامع شهري بايستي اصولي، كارشناسي، قانوني و از مجراي لازم اتخاذ و اعمال گردد. هيات تحقيق و تفحص با تاكيد بر اين كه افزايش تراكم ساختماني يكي از راههاي توسعه درون شهري است و اين روش مي‌تواند پاسخي طبيعي به رشد جمعيت، كمبود زمين، مهاجرت و محدوديت توسعه افقي شهري باشد افزوده است: اما در جائيكه بستر مناسب خود را از نظر محيطي نيافته باشد مسائل و مشكلات تازه‌اي را مي‌آفريند كه جبران پذير نيست. بنابراين دستيابي به راهكارهاي مناسب و اثرات نامطلوب اينگونه مديريت، اهداف اصلي هيات تحقيق و تفحص را در بررسي و تجزيه و تحليل مسائل بشرح ذيل تعيين نمود: ـ قانوني‌بودن اين تصميم و ابعاد گوناگون جلوگيري از فروش مازاد تراكم. ـ ساختار مديريت كلان شهر تهران و اختيارات شهرداران در اين نوع مسائل شهري. ـ روند اخذ تصميم و چگونگي شكل‌گيري و اعلام آن. ـ تخلفات و سوء استفاده‌هاي احتمالي مترتب بر اين تصميم. ـ نحوه مديريت شهردار و شهردارا مناطق پس از اخذ تصميم دربرابر معضلات ايجاد شده. ـ اثرات اجتماعي، سياسي، كالبدي مساله تراكم در مسائل شهري و بررسي ابعاد مختلف آن. ـ عملكرد مراجع، دستگاهها و نهادهاي مرتبط و مسؤول در اين زمينه. ‌4ـ روند شكل‌گيري هيات و ساختار آن: پس از اعلام خبر توقف فروش تراكم توسط شهردار محترم تهران در مورخ ‌19/1/81 و افزايش يكباره قيمت زمين و مسكن و ايجاد آثار نامطلوب در كشور و بويژه در شهر تهران طرح تحقيق و تفحص از شهرداري تهران مطرح و نهايتا در جلسه علني مورخ ‌1/3/81 نمايندگان محترم با اكثريت آراء طرح تحقيق و تفحص را تصويب و متعاقبا براي نمايندگان عضو هيات ابلاغ جداگانه صادر گرديد. در اولين جلسه رسمي هيات تحقيق و تفحص در تاريخ ‌20/3/81 پس از بحث و مذاكرات مختلف اعضاي هيات رئيسه كميسيون تحقيق و تفحص انتخاب گرديدند. پس از آن هيات تحقيق و تفحص با دعوت از كارشناسان و محققين خبره نسبت به تشكيل سه گروه كار كارشناسي بشرح ذيل اقدام نمود. گروه علمي با حضور روسا، اساتيد و اعضاي هيات علمي دانشكده‌هاي معماري و شهرسازي دانشگاههاي تهران، شهيد بهشتي، علم و صنعت و علامه طباطبايي. گروه تحقيقات ميداني با بكارگيري چند نفر از كارشناسان با سابقه و محققين خبره نسبت به امور بازرسي وتحقيقات ميداني. گروه سوم كه به صورت مستقل به وزارت محترم اطلاعات و سازمان بازرسي كل كشور محول گرديد. ‌5ـ شيوه فعاليت ونحوه تقسيم كار: به منظور بررسي ابعاد علمي مساله مازاد فروش تراكم گروه اول با دعوت از اساتيد محترم معماري و شهرسازي و تشكيل جلسات متعدد در دانشكده معماري و شهرسازي دانشگاه تهران بطور منظم اثرات فروش و توقف فروش تراكم در ابعاد اقتصادي، اجتماعي، فرهنگي، برنامه‌ريزي شهري، طراحي شهري و امنيت محيطي مورد بررسي قرار گرفت اين گروه با حضور ‌15 نفر از اساتيد محترم و اعضاي هيات علمي در زمينه‌هاي شهرسازي و معماري و مسائل فرهنگي و اقتصادي تشكيل جلسات متعدد هفتگي با بيش از ‌200 ساعت فعاليت بخشهاي تخصصي، فني و تئوري گزارش را تهيه و ارائه نمودند. گروه دوم كه از ابتداء با هماهنگي شهرداري تهران كار خود را آغاز نمود با استقرار افراد ثابت در مناطق ‌1، ‌3، ‌6، ‌13 و شهرداري مركز با ‌8 نفر از محققين (سه نفر در مركز، سه نفر در مناطق و ‌2 نفر در دفتر گروه) جمعا در مدت پنج ماه با بيش از ‌4000 ساعت كار نسبت به جمع‌اوري اسناد، مدارك و مستندات پيرامون مساله تراكم و همچنين نحوه مديريت مناطق شهرداري در اين خصوص اقدام نمودند. در مورد گروه سوم نيز تا زمان نهايي شدن گزارش علي‌رغم پيگيريهاي بعمل آمده گزارشي از سوي وزارت محترم اطلاعات و بازرسي كل كشور ارائه نگرديده است. هيات علاوه بر گروههاي مذكور با تشكيل بيش از ‌20 جلسه مداوم با حضور اكثر اعضاي هيات تحقيق و تفحص با دعوت از وزراي محترم كشور، اطلاعات، مسكن و شهرسازي و رئيس محترم شوراي شهر تهران، شهردار و مسؤولين ذيربط در مسائل شهري، بعضي از اعضاي شورايعالي شهرسازي و معماري، معاونين محترم وزارتخانه‌هاي مربوطه و روساي شهرداريهاي مناطق مختلف شهر تهران در زمينه مساله تراكم و اهداف تحقيق بحث و گفت و گو كامل و مشروحي انجام داده است كه پس از پنج ماه فعاليت جامع و انجام اقدامات گوناگون با بيش از ‌4500 نفر ساعت كار نسبت به تهيه گزارش حاضر در ‌7 فصل شامل، سابقه موضوع تراكم، اثرات جانبي آن، نحوه مديريت كلان شهرها، نظام درآمدهاي شهرداريها، عملكرد شهردار محترم تهران و شهرداريهاي مناطق مختلف در طول مدت توقف، عملكرد نهادهاي مرتبط و مسؤول با اين مساله و نهايتا جمع‌بندي و نتيجه‌گيري تهيه و تنظيم نموده و در مورخ ‌12/8/81 در كميسيون عمران ارائه و به اتفاق آراء مورد تاييد و تصويب قرار گرفت، جهت اطلاع مردم شريف و بزرگوار تهران و نمايندگان محترم، تقديم هيات رئيسه محترم مجلس شوراي اسلامي گرديد. گزارش حاضر كه امروز به سمع و نظر شما نمايندگان محترم مردم بزرگوار مي‌رسد خلاصه و گوشه‌اي از فعاليت‌ها و يافته‌هاي گزارش كامل هيات مي‌باشد. لازم به ذكر است كه در تهيه گزارش موارد ذيل همواره مورد توجه و نظر هيات بوده است. ‌1ـ تحقيقات بدون توجه به گرايش و نظر خاص سياسي پيگيري شده و صرفا به عنوان موضوعي كارشناسي و تخصصي، مساله بررسي گرديده است. ‌2ـ تمامي مسائل، روند شكل‌گيري، جزئيات تحقيق، مستندات گزارش و اسناد و مدارك لازم ضميمه گزارش اصلي مي‌باشد. ‌3ـ هيات در تحقيقات صرفا به مساله توقف فروش تراكم پرداخته، و از رسيدگي به مسائل و مشكلات و نارسائيهاي ديگر شهر تهران كه در حوزه شهرداري قرار دارد خودداري نموده است. ‌4ـ نقش وزارت مسكن و شهرسازي و شورايعالي شهرسازي و معماري در توسعه و رشد ناموزون شهرها و سياستهاي مربوط به آن غيرقابل انكار است اما به دليل بررسي موضوع در خصوص شهرداري تهران هيات بررسي اين موضوع را به كميسيون مربوطه ارجاع خواهد نمود. ‌5ـ تلاش هيات بر آن بوده است تا با همدلي و هماهنگي دست‌اندركاران، كار تحقيق و تفحص را به پيش برد و لذا در طول مدت تحقيق كوشيده است از بيان بعضي ناهماهنگي‌ها و عدم همكاري‌ها بخصوص از سوي شهرداري تهران خودداري كند. ‌6ـ تعريف تراكم: تراكم در همه زبانهاي دنيا از نظر لغوي به مفهوم فشردگي و غلظت است، تراكم شلوغي انسانها و ساختمانها بروي سطح زمين و مقدار فضاي بازي است كه در اختيار خانوارها قرار مي‌گيرد. اين اصطلاح در شهرهاي بزرگ كشور بسيار آشناست، و بيش از هر چيز نوعي عوارض را تداعي مي‌كند. پولي كه مالك ناچار است به شهرداري بپردازد تا سقف زيربناي ساختمانش را افزايش و آنرا چند طبقه بلند بسازد. تراكم در ادبيات شهرسازي مفاهيمي چون تراكم جمعيتي و تراكم ساختماني و يا تراكم خالص مسكوني را دربرمي‌گيرد كه صرفا به دو تعريف از آن بسنده مي‌گردد. ‌1) تراكم جمعيتي: به معناي جمعيت در واحد سطح (معمولا نفر در هكتار) گفته مي‌شود، كه مي‌توان آن را در هر قلمرويي اندازه‌گيري كرد. (كشور، شهر، محله و...‌ 2) تراكم ساختماني: عبارتست از نسبت كل زيربناي ساختماني يك قطعه تفكيكي به مساحت كل آن قطعه كه ممكن است تجاري، اداري، صنعتي و مسكوني باشد، كه به دو دسته خالص و ناخالص تقسيم مي‌شود. شايد در نگاه اول تراكم جمعيتي را با تراكم ساختماني مساوي ببينيم، اما چنين نيست، چرا كه تغيير متراژ هر واحد آپارتمان موجب تغيير تراكم جمعيتي مي‌گردد. عدم توجه تصميم‌گيرندگان در مسائل شهري عملا باعث شده، كه حتي در مصوبه ‌329 براي مناطق جنوب شهر كه با سرريز جمعيتي بسيار بالا به نسبت طرحهاي مصوب برخوردار است ـ متوسط آپارتمانها زير ‌70 متر، و براي مناطق شمالي ـ كه با كاهش بعد خانوار مواجه هستيم ـ متوسط آپارتمانها بالاي؟؟ ‌100 متر تعيين شود. اين به معني افزودن بر تراكم جمعيتي در مناطق بحراني و پرتراكم و كاستن از جمعيت در مناطق غيربحراني است. ‌7ـ سابقه تراكم در طرحهاي شهرسازي: ـ نخستين بار اين امر در طرح جامع شهري مصوب... در مورخ ‌9/2/1349 مورد توجه قرار گرفت. تعيين تراكم ساختماني ثابت در مناطق مختلف شهري شامل كم، متوسط، زياد پيش‌بيني گرديد، كه از ‌100% تا ‌600% درصد و در زمينهايي كه مساحت آنها از ‌3000 متر مربع بيشتر بود محدوديت تراكم و ارتفاع در آنها منظور نمي‌گرديد. همچنين تراكم مازاد براساس قوانين و مقررات تعيين شده به فروش مي‌رسيد. اين دوره را مي‌توان دوره پايبندي به ضوابط طرح جامع و تفصيلي مصوب شهر تهران محسوب نمود. ـ در سال ‌63 با ايجاد تغييراتي، تراكم از محور خيابان انقلاب و آزادي (در داخل محدوده ‌5 ساله) در شمال ‌180% و در جنوب ‌120% تعيين گرديد. علت اين تقسيم‌بندي و اختلاف در تراكم مناطق شمالي و جنوبي، ميزان جمعيت كم در شمال شهر و تراكم جمعيتي بالا در جنوب شهر بود. با اين سياست سعي شد توازن ايجاد شود. در اين دوره نيز تراكم و فروش مازاد در شهرداري بسيار محدود بود. از سال ‌64 با آغاز طرح خودكفايي شهرداريها و از سال ‌69 با برنامه‌ريزي غيركارشناسي، بدون توجه به قوانين، مقررات و ضوابط شهرسازي و صرفا با هدف كسب درآمدهاي سرسام‌آور، شهر در معرض حراج واقعي قرار گرفت، و پول تنها ميزان و معيار تعيين تراكم براي يك قطعه زمين شد. متاسفانه اين فرايند با تصويب طرح جامع (ساماندهي) تهران در سال ‌1371 نيز متوقف نشد، بلكه فزوني يافت. فروش تراكم با توجه به وضعيت مديريتي شهرداري تهران، درآمد شهرداريها را به يكباره از ‌7 ميليارد به ‌200 ميليارد تومان افزايش داد (يعني رشد سه هزار درسدي درآمد)، آن هم از طريق فروش شهر و فروش قانون. چيزي كه امروز هم مورد توجه مديران شهرداري است، يعني افزايش درآمد ‌600 ميليارد توماني به ‌1800 ميليارد تومان آن هم عمدتا از طريق فروش تراكم. ميزان پرداخت پول تنها معيار، براي تعيين تراكم براي يك قطعه شد! با آمدن شهردار سابق تهران اگرچه فروش تراكم با شدت بيشتر ادامه دارد اما به اين شعار تراكم فروشي بي‌توجهي شد. نرخ رشد درآمد شهرداري در اين دوره تقريبا از ‌3000 درصد به ‌300 درصد تقليل يافت، كه كمي بيشتر از نرخ تورم بود. با تشكيل شوراي شهر روند نظارت بر شهرداريها قانونمندتر مي‌شود و اين روند به دليل عدم نظارت قبل از آن و اختيارات زياد شهرداريها با مشكلاتي نيز روبرو مي‌شود بطوري كه شهرداران معتقدند عملا امكان هرگونه ابتكار و مانور براي آنها سلب شده و به مجرياني بي‌اختيار تبديل شده‌اند. از همه مهمتر اينكه در طول اين مدت نهادهاي ذيربط مانند وزارت مسكن و شهرسازي، شورايعالي شهرسازي و معماري و مسؤولين مربوطه نه تنها نسبت به اين نوع مديريت شهري اعتراضي نكرده، بلكه متاسفانه مصوبه ‌269 را در زمان شهرداري اسبق تصويب و مصوبه ‌329 واقعي را كه توسط كارشناسان شورايعالي شهرسازي ومعماري تهيه و تنظيم گرديده بود را با تغييرات فاحشي تاييد و تصويب و به شهردار سابق ابلاغ نمودند. ‌8ـ دوره جديد در شهرداري تهران: با بازگشت مجدد يكي از شهرداران اسبق به شهرداري تهران و استقرار در منطقه يك شهرداري، نامه‌هاي متعددي به شهردار تهران، ارسال و تاكيد مي‌كند كه قيمت تراكم مازاد در شهرداري ارزان است، و از ايشان مي‌خواهد كه آن را افزايش دهد. حتي اغلب اصطلاحات رايج شده امروز در شهرداري تهران يعني a4 يا a5 افزايش ضريب منطقه‌اي، افزايش عوارض زيربنا تا ‌10 يا ‌20 برابر، از سوي ايشان در ‌2 يا سه سال پيش مطرح شد و در مكاتبات وي بكار گرفته مي‌شود. پس از انتخاب شهردار جديد نيز اين امر ادامه مي‌يابد. آخرين آنها نامه اسفند ‌80 و اوايل فروردين ‌81 مي‌باشد توجيه افزايش قيمت تراكم در منطقه ‌1 از ‌45000 تومان به ‌800 هزار تومان و استدلالهايي را كه ايشان مي‌آورند موجب مي‌شود تا شهردار را قانع كند كه نظريه يك متر تراكم مساوي با يك متر زمين را وضع كند، و با اغماض پيشنهاد اخذ ‌80% پول زمين بابت يك متر تراكم را مطرح نمايد. شهردار تهران مي‌پذيرد و همواره در صحبتهاي خود توجيه مي‌كند كه در صورتي كه قيمت تراكم برابر ‌80% قيمت زمين در هر منطقه تعيين شود ـ يعني متوسط قيمت تراكم در تهران كه در حدود ‌35000 تومان است، به متوسط ‌550 هزار تومان افزايش يابد، فقط هر متر آپارتمان ‌11 هزار تومان افزايش مي‌يابد، به عبارت ديگر با افزايش ‌1500 درصدي عوارض تراكم افزايش ‌5/1 درصدي در قيمت مسكن برجاي خواهد گذاشت!؟ معلوم نيست اين تحليل با كدام دلايل كارشناسي قابل قبول است؟ ‌9ـ اعلام توقف فروش تراكم در مناطق ‌1 الي ‌7: به نظر مي‌رسد اغلب شهرداران مناطق بجز شهردار منطقه يك از اتخاذ تصميم شهردار تهران بي‌خبرند. زيرا فروش سرسام‌آور تراكم در روزهاي باقيمانده سال در منطقه ‌1 با هيچ يك از مناطق مشابه برابري نمي‌كند. توجه به صدور ‌112000 متر مجوز در يك روز در منطقه ‌1 يعني ‌28 اسفند ‌80 و مقايسه آن با صدور مجوز مناطق ديگر كه به دلايل مختلف با شهرداري منطقه ‌1 نزديك هستند در تاريخ ‌28 اسفند ‌1380 عبارتست از: منطقه ‌3: ‌14000 متر منطقه ‌4: ‌66000 متر منطقه ‌7: ‌3000 متر منطقه ‌5: ‌35000 متر ارقام مذكور نشان مي‌دهد اين حجم صدور مجوز امر غيرمعمول است، و حاكي از مطلع‌شدن گروهي از افرادي است كه درخواست صدور پروانه دارند كه بايد در مورد رابطه اين افراد با شهرداري منطقه يك بيشتر بررسي نمود زيرا به راحتي مجوزهاي خود را دريافت كرده‌اند. اما عموم مردم بي‌اطلاعند و با اعلان مورخ ‌19/1/81 شهردار مطلع مي‌شوند. دستور شفاهي ‌19/1/81 صادر مي‌گردد كه بعضا به تاريخ ‌25/1/81 استناد مي‌كنند چون برخي از شهرداران مناطق درخواست دستور كتبي از شهردار مي‌نمايند. پس از اين دستور مسائل زير قابل ذكر هستند: ـ ابتدا فروش تراكم در ‌7 منطقه متوقف مي‌شود. موج مخالفتها با تصميم زيانبار شهردار به دليل اثر آن درافزايش قيمت مسكن به راه مي‌افتد. ـ شوراي شهر در نشست ‌29/1/81 اين اقدام را محكوم كرده و از مردم عذرخواهي مي‌كند و به صراحت با هر گونه توقف و افزياش قيمت مخالفت مي‌كند. حتي رئيس شوراي شهر نيز در آن مقطع اعلام مي‌كند تصميم بدون هماهنگي با شورا اخذ شده و هيچ تغييري در اجازه ساخت و ساز در هيچ يك از مناطق تهران بوجود نيامده است. ـ شورايعالي شهرسازي و معماري در نشست ‌2/2/81 بر اجراي مصوبه ‌329 تاكيد مي‌كند، و فروش تراكم تا سقف ‌5 طبقه را كمافي‌السابق آزاد مي‌داند و هر گونه افزايش نرخ را در حد مسؤوليت شوراي شهر اعلام مي‌نمايد. ـ رئيس كل محترم بانك مركزي شهردار را از پيامدهاي افزايش بي‌رويه قيمت تراكم برحذر مي‌دارد و عواقب آن را وحشتناك مي‌خواند، و تاثير آن را بر تورم و افزايش قيمتها و افزايش بيكاري فوق‌العاده قلمداد مي‌نمايد. ـ وزير محترم مسكن اقدام شهردار را بر خلاف قانون اعلام مي‌كند. ـ وزير محترم كشور از شهردار مي‌خواهد به نصيحت ناصحان توجه كند و بيهوده در مقابل قانون نايستد. ـ معاون اول محترم رئيس جمهور از شهردار مي‌خواهد مصوبه شورايعالي معماري را اجرا كند و به وضعيت قبلي برگردد. ـ رياست محترم جمهوري عملكرد شهردار را مورد سوال قرار مي‌دهد و از هياتي مي‌خواهد كه موضوع را پيگيري نمايند. اما شهردار محترم تهران بدون توجه به اين تذكرات حتي فارغ از صدها شكايات مردم در قوه قضائيه به كار خود ادامه مي‌دهد. به عبارت ديگر مي‌توان گفت باور ايشان بر اين است كه «بايستي مسؤولين را به دنبال مسائل كشاند» و به اين دليل به جاي توجه به دستورات صادره ‌، اقاي شهردار در تاريخ ‌15/2/81 صدور مجوز براي كساني كه قبل از ‌19/1/81 و حتي قبل از سالهاي ‌80 و ‌79 تراكم خريده‌اند و كليه فيشها را پرداخت كرده و نقشه‌هاي آنها تاييد شده را نيز متوقف مي‌نمايد. تا تاريخ ‌29/2/81 عملا اين گروه از مردم با درخواستهايي متفاوت تا ‌400% درصد افزايش قيمت تراكم مواجه مي‌شوند كه شهرداران از آنها طلب مي‌نمايند. ‌10ـ عطف به ماسبق كردن قانون: در هيچ كشوري قانون عطف به ماسبق نمي‌شود، اما متاسفانه در شهرداري تهران اين عمل انجام مي‌پذيرد. دليل اين اقدام شهردار تهران چيست؟ چرا براي مجموعه افرادي كه تعداد آنها از ‌1200 نفر فراتر نمي‌رود به گونه‌اي تصميم‌گيري مي‌نمايد كه با افزايش قيمت حاصله و عطف به ماسبق كردن قانون بدبيني و زيرسوال بردن نظام مديريت شهري و شوراها ايجاد شود؟ چرا بايد اين تعداد از مردم همه روزه در شهرداري و شوراي شهر تجمع نمايند كه منجر به انفعال شورا گردد؟ اين سياست ادامه دارد تا هم مردم وهم مسؤولين علي رغم دستورات و تاكيدات روشن تسليم شوند و به افزايش چند درصدي قيمت تراكم تن دردهند. ‌11ـ بي‌توجهي به قانون و تمسك به تشابهات قانوني: شهردار تهران مي‌گويد: ‌ «من صاحب اين دكان هستم، به من گفته‌اند اگر خواستي بفروش، اما بايد با اين ضوابط بفروشي، بسيار خوب من هر وقت خواستم بفروشم با آن ضوابط مي‌فروشم، اما فعلا در بعضي جاها نمي‌خواهم بفروشم و نمي‌فروشم، بنابراين ضوابط تغيير نكرده است، اما اين مطلب قابل تطبيق با موازين حقوقي توسط مسؤولين حقوقي شناخته شده نيست. و به نظر نمي‌رسد قانونگذار اين حق را براي شهردار قائل شده باشد بلكه اين حق به مردم تعلق گرفته است و سلب آن به هر دليل از مردم ناديده‌گرفتن حقوق مردم خواهد بود مگر اينكه با حكم مجدد قانون و تعيين ضوابط از سوي نهادهاي مربوطه قانون جديدي تنظيم و ابلاغ گردد. از استدلالهاي ديگر شهردار تهران بحث طرح جامع و سقف جمعيتي تهران است كه آن را ‌000/600/7 نفر تعيني كرده‌اند. در مصوبه مورخ ‌2/2/81 شورايعالي شهرسازي و معماري به رعايت سقف جمعيتي اشاره مي‌كند. اما شهردار تهران عنوان مي‌كند چون سقف جمعيتي تهران كام شده، به همين دليل نبايستي به مصوبات شورايعالي شهرسازي و معماري توجه نمود، در پاسخ بايستي گفت: اولا: وقتي قانون صراحت بر اجراي مصوبه ‌329 دارد. تمسك به بخشهاي غيرمصرح مصوبه، غيرقابل قبول است و نوعي بي‌توجهي به قانون است. ثانيا: اگر سقف جمعيتي ملاك باشد، در سقف جمعيتي اشاره‌اي به توقف فروش تراكم در مناطق ‌1 الي ‌7 نشده است. پس اين تمسك نادرست است. ثالثا: سقف جمعيتي عنوان كلي است و نمي‌تواند دستور تلقي شود، و مستمسك عدم اجرا يا اجرا قرار گيرد. رابعا: جمعيت تهران براساس دستورالعمل رسمي مازاد بر ‌000/600/7 به شهرداري ابلاغ نگرديده، تا مستمسك بي‌توجهي به قانون قرار گيرد. شهردار محترم تهران عليرغم اين استدلالها اعتقاد دارد حتي اگر اخذ اين تصميم اشتباه باشد، براي نجات تهران بايد اين تصميم اشتباه اخذ مي‌شد. اما آيا تراكم فروخته نشده است؟ آيا براي نجات تهران اينگونه تصميم مي‌گيرند؟ و بر اين تصميمات علي‌رغم مخالفتهاي مراجع قانوني پافشاري مي‌كند؟ ‌12 ـ تصميمات غيرعلمي و غيركارشناسي: تحقيقات و بررسيهاي انجام شده نشان مي‌دهد كه تصميمات شهردار غيرعلمي و غيركارشناسي اخذ شده است. عكس‌العمل شهردار محترم تهران در نامه ‌18/2/81 ميزان بي‌توتجهي او را به مسائل نشان مي‌دهد. شهردار مي‌گويد: «‌با سلام، موضوع مورد توجه قرار گيرد فوري اطلاعات جمع و جور و قابل ارائه كنيد و عواقب مساله كاملا روشن شود. چه مي‌بايست مي‌شد و چه شده است. اين برنامه را زودتر لازم داريم خودتان شرحي نيز با همين اطلاعات با مشورت آقاي نساجيان ارسال داريد. ضمنا براي توقف فروش تراكم مستند قانوني لازم را آماده نمائيد و همه ضوابط جمع و جو شود. اگر در اين رابطه مسؤولين تذكراتي داده‌اند، جمع‌آوري و به من بدهيد. به هر حال همه جانبه كار كنيد و مجموعه شهرسازي فعال باشد. يك نشست هم با مجموعه‌اي كه صلاح مي‌دانيد، بگذاريد و راهكارها را بدست آوريد. يك مشاور هم بگيريد كه شما و مجموعه‌ شهرسازي را و صحبتها و نقطه نظرهاي ما را علمي و قابل ارائه نمايد و خلاصه ما را تجهيز كند و... يك گروه مشاور با بستن قرارداد گراني مامور مي‌شود. با توجيه علمي و قانوني، توجيهات لازم براي تصميم شهردار تهران را تبيين كند، و نظرات شهردار را علمي و كارشناسي جلوه دهند. گزارش تهيه شده مشاور تلاش براي قانونمند و كارشناسي نشان دادن تصميمات صورت پذيرفته و به سه نكته مهم به عنوان مباني فني و علمي اين تصميم به شرح ذيل اشاره مي‌كند. ‌1ـ سرريز جمعيت تهران (افزايش سقف جمعيتي): در حاليكه سرريز جمعيتي در مناطق ‌1، ‌3، ‌4، ‌6 و ‌7 بين منفي ‌35% درصد، و حداكثر ‌18% درصد است، فروش تراكم در اين مناطق ممنوع مي‌شود. در مقابل در مناطقي مانند: ‌15 با ‌32% درصد، ‌13 با ‌49% درصد، ‌10 با ‌35% درصد، ‌8 با ‌30% درصد مازاد افزايش جمعيت آزاد است. فروش تراكم با ‌68% رشد در اين مناطق نسبت به سال ‌80 كه پرفروشترين سال فروش تراكم در بين همه سالهاي پس از انقلاب و قبل از انقلاب است، نشان مي‌دهد كه تا چه حد تصميم شهردار در توقف فروش تراكم در مناطق ‌1 الي ‌7 و تشديد فروش در ديگر مناطق علمي و منطقي بوده است. ‌2ـ افزايش اراضي مسكوني: در صورت افزايش اراضي مسكوني به نسبت طرح جامع قاعدتا بايد فروش تراكم در كل تهران متوقف مي‌شد نه يك منطقه خاص. با يك نگاه سطحي متوجه مي‌شويم، كه افزايش اراضي مسكوني نيز در مناطق جنوبي به مراتب بدتر از مناطق شمالي تهران است، به عنوان نمونه منطقه ‌8 با ‌263 هكتار، منطقه ‌20 با ‌214 هكتار و ‌10 با ‌174 هكتار، ‌9 با ‌173 هكتار و ‌13 با ‌170 هكتار از بحراني‌ترين مناطق به لحاظ افزايش اراضي مسكوني به نسبت طرح جامع مي‌باشند در حاليكه مناطق مورد انتخاب شهردار شامل منطقه ‌2 با منفي ‌179 هكتار، منطقه ‌4 با منفي ‌474 هكتار، منطقه ‌5 با منفي ‌665 هكتار، منطقه ‌6 با منفي ‌35 هكتار داراي ظرفيتهاي خالي اراضي مسكوني نسبت به طرح جامع مي‌باشند. بنابراين انتخاب مناطق ‌1 الي ‌7 با اين استدلال به هيچ وجه تطبيق ندارد و اقدامي غيركارشناسانه است. ‌3ـ كمبود فضاهاي خدماتي: براي نشان دادن وضعيت فضاهاي خدماتي در مناطق مختلف تهران و به منظور جلوگيري از اطاله كلام خلاصه اين شرايط را در دو سطح، ميانگين در مناطق ‌1 الي ‌7 و ميانگين در مناطق ‌8 الي ‌20 بدين شرح است: ميانگين سطوح آموزشي در مناطق (‌1 تا ‌7) ‌900 هزار، مناطق (‌8 تا ‌20) ‌250 هزار، سطوح ورزشي در مناطق (‌1 تا ‌7) ‌360 هزار و در مناطق (‌8 تا ‌20) ‌130 هزار متر مربع، فضا سبز، سطوح فرهنگي و سطوح خدماتي و درماني در مناطق (‌1 تا ‌7) به ترتيب ‌3 ميليون و ‌500 هزار، ‌300 هزار و ‌300 هزار متر مربع و نيز در مناطق (‌8 تا ‌20) به ترتيب ‌800 و ‌60 هزار، ‌130 هزار و ‌115 هزار متر مربع است. به خوبي واضح است كه ميانگين فضاهاي خدماتي در مناطق ممنوع شده ‌1 الي ‌7 بين ‌250% تا ‌400% بيشتر و بهتر از مناطقي است، كه در آنها فروش تراكم با سرعت ادامه داشته است. لذا بخوبي مي‌توان فهميد كه استدلالهاي به ظاهر علمي شهردار با استدلالهاي كارشناسي شورايعالي شهرسازي و معماري متفاوت بوده و اين مسائل براي انحراف ذهن مسؤولين ساخته و پرداخته شده است. بعلاوه با نقض قانون حتي اگر به اهداف نظام بتوان رسيد، باز هم مطلوب نظام نيست چه رسد به اينكه اهداف همحاصل نشود (كه نمي‌شود). از همه اينها گذشته وقتي از شهردار محترم مي‌پرسيم كه براي نجات تهران از چه حادثه‌اي، چنين تصميم اشتباهي را اخذ و بر آن پافشاري مي‌نماييد؟ پاسخ اين است كه براي نجات تهران از تراكم جمعيتي سرريز شده كه تهران گنجايش آن را ندارد و عن قريب است كه منفجر شود. اما با توجه به مصاحبه معاونت شهرسازي شهرداري تهران در ‌28 مهر ماه ‌81 مي‌توان به انحراف اين پاسخ هم پي برد. وي در اين مصاحبه نشان داد كه استدلالهاي شهردار تهران بسيار سست و غيرمنطقي است. زيرا وي در مصاحبه خود از رشد ‌68 تا ‌450% درصدي صدور مجوز در مناطق جنوبي تهران، و كاهش ‌50% درصدي در شمال خبر مي‌دهد. اين اقدام در چهارچوب استدلال شهردار تهران يعني تسريح در انفجار شهر تهران، كه مطمئنا پس از تثبيت قيمتهاي سرسام‌آوري در شمال شهر كاهش ‌50% آنجا نيز به رشد ‌68 درصدي تبديل خواهد شد. به چند نكته ديگر در اين خصوص توجه كنيدكه چطور پول تنها معيار تعيين تراكم يك قطعه زمين است. ـ چشم‌پوشي از احداث ‌17 طبقه بر روي نقطه قرمز (گسل)، ـ احداث ‌16 طبقه مسكوني در صد در صد زمين در يك گذرگاه ‌6 متري، ـ فروش تراكم در مناطق ‌1 الي ‌7 در زمان ممنوعيت فروش، ـ اجازه احداث ‌10 طبقه مسكوني بدون صدور جواز در زعفرانيه، ـ اجازه احداث اضافه بناي مسكوني به نسبت مجوز صادره و... اكنون شهردار تهران از كساني كه قبل از طرح ممنوعيت فروش تراكم خريد تراكم كرده‌اند، تا ‌4 برابر قيمت و از كساني كه دستور نقشه اخذ كرده بودند بين ‌2 تا ‌6 برابر قيمت جهت صدور مجوز جديد دريافت مي‌كند. واقعيت تصميم شهردار اخذ مبالغ كلان و سرسام‌آور و فروش بي‌سابقه تراكم در مناطق مختلف شهري است نه توقف فروش تراكم. ‌13ـ كم‌توجهي و سبك‌نشان دادن قانون: شايد در نگاه برخي حجم صدمات اقتصادي وارده بر حكومت در اين ماجرا بزرگ جلوه كرده باشد، اما بايد دانست كه صدماتي كه در اين ماجرا از بي‌حرمتي به قانون و سبك نشان دادن قانون‌شكني نظام شد، با صدمات اقتصادي آن قابل مقايسه نيست. ممكن است آن صدمات جبران شود، اما اين صدمات جبران شدني نيست. زيرا به الگويي براي مديريت در عرصه‌هاي گوناگون در كشور تبديل خواهد شد و ديگران نيز به آن تاسي خواهند كرد. بايد با شكستن حرمت قانون، و اعمال غيرقانوني و خلاف قانون برخورد شود. ‌14ـ تبعيض و برخوردهاي متفاوت: با اينگونه برخورد با قانون در هر منطقه و در هر شرايط و در رابطه با هر فرد، شهرداريها مي‌توانند هر طور كه خواستند عمل نمايند. اين شكل رفتار با شهروندان برگشت به گذشته بسيار دور شهرداري است و خواست كساني است كه نمي‌خواهند قانونمند و در چهارچوب قانون عمل نمايند. به موارد زير توجه كنيد: ـ در ‌28/12/80 به يكباره ‌112000 متر مربع مجوز صادر مي‌شود، در حاليكه در طول تاريخ شهرداري اين رقم در يك روز بي‌سابقه است. ـ ‌19/1/81 فروش تراكم در مناطق ‌1 الي ‌7 متوقف مي‌شود. بنابراين قطعا درآمد مالي از اين ناحيه بايد بسته شده و نبايستي پول جهت فروش تراكم اخذ گردد. اما تا تيرماه ‌81 همچنان از مردم پول دريافت مي‌كنند و فيش صادر مي‌نمايند. در حاليكه ظاهرا تصميم ندارند در قبال اين دريافتها مجوز صادر كنند. ـ ‌29/2/81 از كساني كه قبل از ‌19/1/81 تراكم خريده‌اند تقاضاي ‌4 برابر مبلغ اضافي مي‌شود. ـ در ‌21/3/81 جهت بعضي‌ها و بدون هيچ گونه ضابطه‌اي جواز صادر مي‌شود. ـ طي ماههاي تير و مرداد ‌81 همچنان صدور جواز براي كساني كه مي‌خواهند ادامه دارد. ـ درمورخ ‌17/6/81 با اخذ تعهد مختصري با گواهي امضاء بر روي برگه‌هاي بدون آرم و نشان مبني بر اينكه در صورت افزايش قيمت به دلخواه مبالغي را به خدمات شهري هبه نمايند. جواز صادر مي‌شود، البته نه براي هر كس و هر مراجعه‌كننده‌اي. ـ در همان ماهها براي عموم مردم به هيچ شكلي جواز صادر نمي‌شود. ـ در اواخر شهريور اخذ مبالغ چند برابر از كساني كه قبلا تراكم خريده‌اند، آغاز مي‌شود و جواز صادر مي‌شود. ـ در همين ايام جواز براي كساني بدون اخذ تعهد و بدون دريافت ريالي اضافي صادر مي‌شود. ـ ضمن گرفتن تعهد در پايان مجوز صادره مبني بر اينكه اين پولها را براي كمك به شهرداري و با رضايت پرداخته‌اند از مردم پول اضافي اخذ مي‌شود. در رابطه باب اخذ اين مبالغ اضافي در صورتي كه به صورت اقساط دريافت شود، بهره ‌5/2 درصدي اقساط از مردم اضافه دريافت مي‌گردد، در حاليكه براي برخي همين بهره بخشيده مي‌شود. براي بعضي از دارندگان دستور نقشه با رقمي معادل ‌600% افزايش قيمت جديد جواز صادر مي‌شود. اين فعاليتها تنها نمونه‌هايي از تخلفات، تبعيض و برخوردهاي متفاوت در شهرداري تهران است. ‌15ـ فروش بي‌سابقه تراكم در تهران: صدور مجوز در ‌6 ماهه نخست سال ‌81 در تهران بيش از ‌000/000/10 (ده ميليون) متر مربع است كه اگر به رشد صدور مجوز در مناطق جنوبي كه معاونت شهرسازي شهرداري تهران به آن اشاره كرده، توجه كنيم، و با توجه به بحران حادث شده و بي‌اعتمادي كارگزاران امر ساخت و ساز به شهرداري در اثر تصميمات اخير، روشن است پس از فرونشستن اين التهاب و پس از تثبيت شهردار و حرصي كه ممنوعيتها نسبت به خريد تراكم ايجاد كرده، فروش تراكم در ادامه قطعا در ‌6 ماهه دوم سال بيش از ‌6 ماهه نخست خواهد بود. در اين صورت صدور مجوز از مرز ‌20 ميليون متر مربع خواهد گذشت، يعني صدور مجوز يك ساله دوره جديد با صدور مجوز سال قبل و ‌8 ساله دوره شهردار اسبق برابري مي‌كند. اين يعني رشد ‌300 درصدي در صدور مجوز فروش تراكم كه جلوي آن گرفته شده، و از اين تصميم حمايت مي‌كنند. اينجا نقطه فاجعه است. امري كه مي‌بايست در يك دوره ‌5 ساله اتفاق مي‌افتاد، در اثر سوء تدبير در يك سال اتفاق افتاده است، بي‌آنكه زيرساختهاي شهري براي اين رشد سرطاني آماده باشد. ‌16ـ نظريه انتقال ساخت و ساز به جنوب شهر: اين بخش از نظرات شهردار كه به كرات در روزنامه‌ها و مكاتبات ايشان بيان شده مبناي كارشناسي روشني ندارد. وي در توجيه رفتار خود در سرباززدن از دستورات شورايعالي شهرسازي و معماري به افزايش سقف جمعيتي تهران تمسك مي‌كند، به هنگام طرح اين نظريه مناطق جنوبي را كه به مراتب بدتر از مناطق شمالي تهران است فراموش كرده و خواستار انتقال ساخت و ساز به مناطق جنوبي مي‌شود. و اين تصميم افزودن بر وخامت اوضاع در مناطقي كه از يك سو با افزايش فراوان جمعيت نسبت به طرح جامع روبرو است و از سوي ديگر با كمبود شديد فضاهاي خدماتي مواجه است. در چنين شرايطي رونق دادن به امر ساخت و ساز در اين مناطق و انتقال ساخت و ساز به جنوب كه قطعا با استقبال بساز و بفروشها نيز مواجه خواهد شد. وضعيت بسيار بحراني را در اين مناطق بوجود خواهد آورد. ‌17ـ نظريه اجازه استفاده از سرمايه‌هاي خارجي: شهردار تهران بارها در مصاحبه‌ها و پاسخ به سوالات نمايندگان اعلام كرده، «شما به ما بودجه و پول ندهيد، فقط مجوز بدهيد تا ما سرمايه‌گذار خارجي بياوريم.» سوال اينجاست وقتي تهران در حال انفجار است كجا و چگونه انبوه‌سازي انجام پذيرد، كه جمعيت افزايش پيدا نكند. هدف واقعي شهردار در اين طرح چيست؟ خارج كردن مردم از توليد مسكن و سپردن آن به شهرداري تهران و گسترش تصدي‌گري دولت؟ و يا افزايش فروش تراكم و... اگر بعضي اقتصاددانها در قبال رشد چند صددرصدي عوارض و مالياتها در بخش مسكن، كه درتضاد با سياستهاي دولت در بودجه ‌81 و ‌82 نيز مي‌باشد (به جهت كاهش مالياتها در اين بخش از سوي دولت با هدف رونق‌دادن به بخش مسكن و اشاره به كاهش ماليات بساز و بفروش و كاهش ماليات سرقفلي از ‌12% به ‌2%) اعتراض دارند، به اين خاطر است كه با اين تصميمها فاجعه بيش از پيش گسترش خواهد يافت، تا آنجا كه افزايش تورم، افزايش قيمتهاي مسكن، افزايش قيمت اجاره مسكن، افزايش بيكاري و... اثرات مخربي بر اقتصاد جامعه خواهد داشت كه شايد براي اصلاح فردا دير باشد. همچنانكه رئيس كل محترم بانك مركزي در نامه فروردين ماه ‌81 خود به شهردار مي‌گويد، همين امروز و نه فردا شايعه افزايش قيمتهاي عوارض و تراكم را تكذيب كنيد. كه فردا خيلي دير است. ‌18ـ ايجاد شوراي خاصي از شهرداران: در حاليكه نص صرح قانون تعيين قيمت تراكم و هر گونه افزايش در عوارض‌هاي صدور پروانه را از وظايف شوراي شهر قلمداد كرده است، شهردار تهران به منظور تقسيم كار خلاف خود با تشكي شورايي مركب از شهرداران مناطق ‌1 الي ‌7 براساس دستورات شهردار مصوبات جديدي را در خصوص اخذ وجوه غيرقانوني از كسانيكه قبل از ‌19/1/81 اقدام به تشكيل پرونده كرده‌اند را تنظيم، تصويب و اجرا مي‌كند. در اين مصوبات كه به امضاء دو عضو شوراي شهر (كه جايگاه قانوني ندارند) رسيده، قانون عطف به ماسبق مي‌شود و براي كساني كه قبلا خريد تراكم كرده‌اند عوارض جديد وضع مي‌شود. اين عوارض به تشخيص شهردار هر منطقه براي برخي معاف و از برخي ديگر تا ‌5 برابر مبلغ اوليه اخذ مي‌شود. شهردار تهران در رهنمود خود به اين كميسيون در مورخ ‌4/8/81 خطاب به شهردار منطقه ‌1 مي‌نويسد: «به كساني كه اصرار دارند پروژه معقول و منطقي دارند... مجموعه‌هاي آبرومند و درست و حسابي دارند... مجوز بدهيد و استقبال نماييد و امتياز نيز بدهيد... اين شوراي بدون جايگاه قانوني اثر نامطلوبي در اذهان بوجود آورده است. نتايج وجمعبندي گزارش: ‌1ـ شهردار تهران از جايگاه يك مدير اجرايي بدون هماهنگي، غيرقانوني و بدون كار كارشناسي تصميمي را اتخاذ مي‌نمايد كه براي اخذ آن بايد اختيارات شوراي شهر، شورايعالي شهرسازي و معماري، كميسيون ماده ‌5 و هيات محترم دولت را داشته باشد. ‌2ـ مجموعه بررسيها، تحقيقات، گزارشات فني و علمي هيات نشان مي‌دهد كه شروع، ادامه و توقف فروش مازاد تراكم بدون مطالعه همه جانبه و تا تهيه و تكميل طرحهاي جامع و تفصيلي، بر خلاف اصول و ضوابط شهرسازي و معماري است و اصرار بر ادامه اين مسير علي‌رغم دستورات، مصوبات، تذكرات و نصيحتهاي مسؤولين، نهادها و سلسله مراتب مديريتي، موجب بوجود آوردن زمينه‌هاي بحران، به چالش‌كشاندن مجموعه‌ايي از مديريت نظام، ايجاد مشكلات عديده، دغدغه‌هاي اقتصادي و اجتماعي براي مردم و دولت گرديده است. ‌3ـ بازنمودن راه سوء استفاده‌هاي كلان مالي براي عناصر سودجو از طريق چهارچوبهائي كه خارج از ضوابط و مقررات وضع شده‌اند و ايجاد بي‌نظمي در اداره امور شهرداريها و جايگزين نمودن سليقه‌هاي فردي به جاي ضوابط و مقررات قانوني. ‌4ـ فروش سرسام‌آور تراكم علي‌رغم ادعاي توقف فروش و برابري آن با سالهاي قبل و موارد ديگر كه مشروح آن در گزارش هيات به آن پرداخته شده است. ‌5ـ شهرداري تهران در طول مدت تحقيقات از همكاري لازم با هيات خودداري و بعضا اسناد مورد درخواست هيات را متفاوت، غلط و مخدوش ارائه و از پاسخ صريح به سوالات كتبي خودداري نمود. ‌6ـ با توجه به حساسيت و اهميت موضوع و جايگاه و نقش نظارتي مجلس اعضاي محترم كميسيون عمران و هيات تحقيق و تفحص به اتفاق آراء از هيات رئيسه محترم مجلس درخواست نمودند تا طبق ماده ‌200 آئين‌نامه داخلي مجلس اصل گزارش را به همراه مستندات و پيوستها به مراجع ذيصلاح ارائه تا با متخلف يا متخلفين برخورد قانوني شود. ضمنا براي برون رفت از اين شرايط هيات داراي پيشنهادهاي مشخصي است و آمادگي دارد تا با مبادي ذيربط ارائه نمايد. در خاتمه جا دارد از رياست محترم مجلس شوراي اسلامي، هيات رئيسه، اعضاي محترم كميسيون عمران، امنيت ملي و ساير نمايندگان محترم مجلس، وزارتخانه‌ها، نهدهاي اجرايي و گروههاي مختلف كه به نحوي هيات را در امر تحقيقات و تهيه و تدوين گزارش ياري نموده‌اند تقدير و تشكر فراوان نمائيم، باشد كه اين زحمات در پيشگاه خداوند متعادل ماجور گردد. به گزارش ايسنا، معاون اجتماعي وزير كشور معتقد است: تنگ شدن عرصه بر جنايتكاران و جلوگيري از فجايع اجتماعي، علاوه بر تقويت پليس در صحنه‌ در شرايطي كه ميزان اعتماد مردم به آن رشد كرده است، با تحرك بيشتر دستگاه قضايي در اجراي درست و سريع قوانين ممكن مي‌شود و اين امر ضريب امنيت اجتماعي را افزايش مي‌دهد. اشرف بروجردي در گفت‌وگو با خبرنگار اجتماعي خبرگزاري دانشجويان ايران در تحليل حادثه قتل همراه با آزار جنسي بيش از 20 كودك پسر در فاجعه پاكدشت كه از سوي دو جوان صورت گرفت، افزود: متأسفانه توجه به سلامت روان جامعه به ورطه فراموشي سپرده شده است؛ به گونه‌اي كه نه خانواده در صورت بروز اختلال شخصيتي در يكي از اعضا و نه جامعه با مشاهده برهم ريختن سلامت روان افراد حساس مي‌شود و اين بي‌تفاوتي تا آن جا ادامه مي‌يابد كه ما حتي شاهد واگذاري مسؤوليتها به افراد داراي اختلال رواني نيز هستيم. وي با اشاره به اهميت ايجاد امنيت اجتماعي در جلوگيري از حوادث فاجعه‌بار، نقش دستگاه قضايي را با توجه به لزوم اجراي درست و كامل قوانين، بسيار حياتي توصيف و تاكيد كرد: امنيت اجتماعي تنها با حضور پليس در تمام عرصه‌ها ايجاد نمي‌شود و ضرورت دارد تا دستگاه قضايي عوامل تاخير در اجراي قوانين يا اجراي ضعيف آن را شناسايي كند. به گفته وي بوروكراسي موجود از جمله اين عوامل است؛ چرا كه افراد به دليل احساس تأخير در نتيجه‌گيري از شكايات و يا نيازمندي به مدت زمان زياد، از اظهار اتفاقات و پيگيري آنها خودداري كرده يا بعضا خود تصميم به اجراي قوانين و مجازات مي‌گيرند. دبير شوراي اجتماعي كشور در عين حال ناكافي بودن ارتباط پليس با مردم را داراي صبغه فرهنگي دانست و گفت: در مواردي ترس از تزلزل موقعيت اجتماعي، موجب خودداري از همكاري با پليس مي‌شود كه اين امر با آموزش رسانه‌اي قابل رفع است. وي در ادامه به نقش و اهميت جايگاه نهاد خانواده در جامعه به عنوان نهادي بنيادين اشاره كرد و افزود: درحال حاضر نهاد خانواده با انباشت نيازهاي پاسخ نيافته روبه‌روست كه همين امر هم زمينه‌هاي اختلالات رواني افراد را فراهم مي‌آورد. به گفته وي از آن جا كه امور خانواده بسيار پراكنده و متنوع و نهادهاي رسيدگي كننده آن متعدد هستند، لزوم يكپارچه‌سازي اقدامات و توجهات و هماهنگي در اقدامات بسيار ضروري است. بروجردي در عين حال شكل‌گيري نهاد متولي امور خانواده را به دليل تنوعات شده در امور خانواده، نتيجه‌بخش ندانست و بر آموزش و اطلاع‌رساني به جامعه از طريق رسانه‌ها بويژه صدا و سيما در خصوص چگونگي رفع نيازها و آشنايي با نحوه مواجهه با مسائل گوناگون تاكيد كرد. وي نقش انجمن اوليا و مربيان را نيز در انتقال اطلاعات لازم به خانواده‌ها بويژه نوجوانان انكارناپذير توصيف كرد و خواهان توجه بيشتر به جايگاه اين نهاد شد. معاون اجتماعي وزير كشور در ادامه با اشاره به رشد مهاجرت به شهرهاي بزرگ بويژه تهران و تاثير حاشيه‌نشيني در افزايش جرايم به ايسنا گفت: بيشتر آسيبهاي اجتماعي در حاشيه شهرها رخ مي‌دهند؛ چرا كه اين بخشها از ضعف در ساختار مناسب اجتماعي، كمبود يا فقدان امكانات رفاهي در كنار بافت جغرافيايي خاص خود رنج مي‌برند. به گفته وي با وجود ايجاد تاسيسات و زيرساختهاي مناسب در روستاهاي محروم به دليل تامين نشدن نيازهاي فرهنگي، اوقات فراغت و اشتغالزايي، شاهد تخليه آنها از سكنه هستيم كه اين امر خود رشد مهاجرت را به دنبال دارد. معاون اجتماعي وزير كشور در اين باره از ارائه لايحه آمايش سرزمين به مجلس خبر داد و با تاكيد بر اين كه توقف رشد آسيبهاي اجتماعي دور از واقعيت است، تصريح كرد: با اين وجود، كنترل آسيبهاي اجتماعي ناشي از رشد مهاجرت در آمايش سرزمين ديده شده است. رييس مركز فوريتهاي پليسي 110 كشور نيز قتل سريالي كودكان در پاكدشت را رخدادي فاجعه‌آميز و هشداري جدي به مسؤولان دانست و با حياتي توصيف كردن امنيت اجتماعي براي جامعه، تاكيد كرد كه با اشد مجازات مجرمين، هيچ كس هوس تكرار جرم نمي‌كند. سردار رويانيان در گفت‌وگو با خبرنگار اجتماعي خبرگزاري دانشجويان ايران (ايسنا)، همچنين با تاكيد بر لزوم برنامه‌ريزي مسؤولان جهت جلوگيري از تكرار اين فجايع، امنيت اجتماعي را فرايندي برشمرد كه دغدغه همه سازمانهاست و بايد اولين مساله مورد توجه جامعه باشد. وي، عوامل دخيل در ايجاد امنيت اجتماعي را به چند دسته تقسيم كرد و با اشاره به نقش مهم مردم در ايجاد و تقويت آن گفت: مسؤوليت سازمانهاي دولتي و حكومتي بويژه آموزش و پرورش، نهادهاي اجتماعي و فرهنگي، انتظامي و قضايي نيز در اين زمينه انكارناپذير است؛ چراكه توليد امنيت در سايه فرهنگ‌سازي، نظام تعليم و تربيت پويا شكل گرفته و پيشگيري از آسيبهاي اجتماعي و بازتواني افراد آسيب‌ديده محقق مي‌شود. به گفته سردار رويانيان احساس امنيت براي مردم زماني فراهم مي‌شود كه نظم و انضباط اجتماعي را به عينه ديده و اين نظم به انضباط عمومي تبديل شود. وي در ادامه تاكيد كرد: ريشه چنين حوادثي با تحليل، آسيب‌شناسي و اقدام سريع و هماهنگ دستگاهها قطع مي‌شود. رييس مركز فوريتهاي پليسي 110 نقش نيروي انتظامي در جلوگيري از اين وقايع را از نوع بازدارندگي توصيف و تصريح كرد: ناجا مسؤول امنيت جامعه است؛ اما دولت و حاكميت نيز بايد با هماهنگي دستگاهها و مردم نقش تكميلي در اين زمينه ايفا كنند. سردار رويانيان اين تعامل را در صورت اصلاح يا تكميل برخي قوانين اثرگذار توصيف و تاكيد كرد: مهار جرائم، كنترل، كاهش و مقابله با آن عزم ملي مي‌طلبد و بايد بر روي امنيت اجتماعي به عنوان ضرورتي حياتي براي جامعه، سرمايه‌گذاري لازم صورت گيرد. يك نماينده مردم تهران نيز در باره‌ي قتل كودكان در منطقه‌ي پاكدشت ورامين گفت: چرا حادثه‌ي اتفاق افتاده توجه بانيان و حافظان اطلاعات و انتظامي كشور را جلب نكرده و مردم حتما خواهان اين پاسخ هستند. دكتر احمد توكلي، نماينده مردم تهران در مجلس شوراي اسلامي در گفت‌وگو با خبرنگار پارلماني خبرگزاري دانشجويان ايران (ايسنا)، با اشاره به وقوع اتفاق ناگوار قتل 29 كودك اظهار داشت: حفظ امنيت اجتماعي از وظايف اوليه حكومت است و به وظيفه‌ي مهم دولت بايد در اين زمينه تاكيد شود و دولت بايد پاسخگو باشد. وي با بيان اينكه پديده‌هاي اجتماعي علت واحد ندارند، عنوان كرد: اتفاق هم‌زمان پديده‌هاي ناهنجار، مثل قتل و جنايت و فحشا با ناهنجارهاي اقتصادي و اجتماعي مثل شكاف طبقاتي شديد، مادي گرايي، پول دوستي، شهوت راني و بي‌اعتنايي به مسائل امنيت اخلاقي جامعه كه در سال‌هاي اخير رايج شده است، برمي‌گردد و يا حداقل از عوامل موثر در اتفاقات است. توكلي با تاكيد بر اينكه ناهنجاريهاي اقتصادي، اجتماعي و فرهنگي در بروز جنايت تاثير مهم دارد، گفت: متاسفانه ظرف 10 تا 15 سال اخير به مسائل فرهنگي به معناي فضيلت‌هاي اخلاقي و به مسائل عدالت بي توجهي رايج شده است و دولت‌ها در زمينه‌ي تامين عدالت و افزايش و رشد فضليت‌هاي اخلاقي وظيفه‌ي خود را انجام نداده‌اند، بلكه با سياست‌هايي كه از نظر اقتصادي، فرهنگي و سياسي اعمال كرده‌اند، طبيعي است كه بايد منتظر حوادث نامطلوب باشيم، اگر چه اين گونه زمينه‌سازي‌ها مسئوليت جاني را از بين نمي‌برد، ولي مسئوليت كساني كه وظيفه‌ي پالايش اخلاقي جامعه و ايجاد سيستم اجتماعي سالم و عادلانه را به عهده دارند، منتفي نمي‌كند. رئيس مركز پژوهش‌هاي مجلس شوراي متذكر شد: سياست‌هاي اقتصادي- فرهنگي كه به غرب گرايش دارد و ارزشها و ملاكهاي مادي غرب را اصل مي‌داند و به فضليت‌هاي اخلاقي و ديني مردم بي‌اعتنايي مي‌كند، و طي سالهاي گذشته نيز اين امر اتفاق افتاده است، بخشي از مسئوليت اين حوادث را متوجه حاكمان و كارگزاران حكومت مي‌كند. نماينده‌ي تهران با اشاره به اينكه تحليل‌هاي جامعه‌ي شناختي يا روان شناختي نبايد ما را از مسئوليت مباشرين حادثه و كساني كه مي‌توانستند با انجام وظيفه درست از حادثه پيش‌گيري كنند و يا حداقل از گسترده شدن ابعاد آن جلوگيري كنند غافل كند، خاطر نشان كرد: ‌مسئوليت جاني و كساني كه حافظ امنيت و نظم جامعه هستند نبايد مورد بي توجهي قرار گيرد. و اينجا علاوه بر فرد مرتكب شونده‌ي جنايت، نيروي انتظامي و وزارت اطلاعات بايد پاسخگو باشند كه چرا در حوزه‌ي مسئوليت آنها چنين جناياتي در طول دو سال رخ مي‌دهد و پس از حادثه تصادفي، جاني بازداشت و قتل‌ها آشكار شود. دكتر توكلي در پايان اظهار داشت: در اين مدت اين مسئولان چه مي‌كرده‌اند، چرا اين حوادث كه بيشتر آن در يك محله اتفاق افتاده توجه بانيان و حافظان اطلاعات و انتظامي كشور را جلب نكرده و مردم حتما خواهان اين پاسخ هستند. نماينده‌ي مردم تبريز نيز گفت: مجلس بعد از تعطيلات، قتل‌هاي صورت‌گرفته در پاكدشت ورامين را پيگيري خواهد كرد. حجت الاسلام‌والمسلمين سيد‌محمدرضا ميرتاج‌الديني در گفت‌وگو با خبرنگار پارلماني خبرگزاري دانشجويان ايران (ايسنا)، در مورد قتل‌هاي صورت گرفته در پاكدشت ورامين، گفت: اين جنايت همه عواطف را جريحه‌دار كرده است. در اين خصوص معتقديم مسؤولان ذيربط از جمله فرماندهي نيروي انتظامي بايد به مجلس فراخوانده شود و در كميسيون‌هاي مشابه بايد اين مسأله مورد بررسي قرار گيرد. وي افزود: احساس مي‌شود آن‌گونه كه سردار قاليباف وعده داده بود؛ خوب كار كند و با عوامل ناامن‌كننده جامعه برخورد كند، كار نكرده است. متأسفانه نيروي انتظامي هميشه بعد از وقوع اين‌گونه حوادث وارد كار مي‌شود. نماينده تبريز اظهار كرد: وقتي چند مورد قتل صورت مي‌گيرد؛ نيروي انتظامي بايد بسيار جدي در اين زمينه وارد شود. در واقع كم‌كاري عوامل آگاهي و اطلاعاتي نيروي انتظامي به اين بخش و حتي به عوامل امنيتي ضربه وارد مي‌كند. عضو كميسيون فرهنگي مجلس ادامه داد: انتظار مي‌رود نيروي انتظامي بهتر از اينها عمل كند. يقينا مجلس اين مسأله را پيگيري مي‌كند و بعد از اتمام تعطيلي مجلس، مسؤولان امر از جمله وزارت كشور بايد به نمايندگان در اين رابطه پاسخ دهند. وي به نقش مهاجرت و حاشيه‌نشيني در افزايش اين‌گونه جرائم اشاره كرد و گفت: طبيعي است اگر حواشي شهرها به صورت منطقي و حساب‌شده مورد كنترل قرار نگيرد و حتي گسترش آنها با برنامه نباشد؛ مشكلات اجتماعي و مشكلاتي از اين قبيل اتفاق خواهد افتاد. لذا بخش‌هاي ذيربط بايد براي حاشيه شهرها نيز برنامه‌ريزي كلان داشته باشند. ميرتاج‌الدين با تأييد نقش رسانه‌ها و مطبوعات در آموزش خانواده‌ها و اطلاع‌رساني به مردم در اين قبيل مسائل، سياست‌زدگي رسانه‌ها را عامل كم‌اهميت جلوه دادن چنين حوادثي دانست و تصريح كرد: البته بعضا نقل حوادث مشكلات فرهنگي نيز ايجاد مي‌كند، اما رسانه‌ها بايد در اين زمينه‌ها بيشتر مسؤولان را نقد كرده و در مورد اقدامات آنها سوال كنند. در واقع رسانه‌ها و مطبوعات به اين مسأله بايد بيشتر از اصل چگونگي حادثه‌ي اتفاق افتاده، توجه نشان دهند، يعني بايد رسانه‌ها بپرسند كه چرا بايد 29 قتل اتفاق بيافتد و نيروي انتظامي اطلاعي از آنها نداشته باشد و چرا در اوايل شروع اين قتل‌ها نبايد به فكر پيشگيري از اين مسأله باشند؟ وي ادامه داد: اگر نيروي انتظامي و نيروهاي زبده آگاهي از ابتدا در اين مورد جديت نشان داده و عوامل جرم را شناسايي كرده بودند، قطعا قتل‌هاي بعدي صورت نمي‌گرفت. نماينده تبريز حادثه ايجادشده را ناگوار عنوان كرد و افزود: در اين رابطه قطعا مجلس حساسيت نشان مي‌دهد و از مسؤولان ‌امر سئوال خواهد كرد. عضو كميسيون اجتماعي مجلس نيز گفت: رسانه‌ها و مطبوعات با شفاف‌سازي و بدون جنجال آفريني بايد در مورد پيشگيري از جرم در كشور اطلاع رساني كنند. محمد حسين نژاد‌فلاح، نماينده ساوجبلاغ و طالقان در مجلس شوراي اسلامي در گفت‌وگو با خبرنگار پارلماني خبرگزاري دانشجويان ايران (ايسنا)، با اشاره به قتل‌هاي پاكدشت ورامين گفت: دستگاه‌هاي اطلاعاتي نتوانسته‌اند در اين زمينه به وظيفه خود به طور كامل عمل كنند و در نتيجه شاهد به وقوع پيوستن چنين حادثه‌يي هستيم. اگر اين دستگاه‌ها بتوانند به خوبي به وظايف خود عمل كنند، قطعا و يقينا شاهد چنين اتفاقاتي در كشور نخواهيم بود. وي در خصوص تاثير مهاجرت و حاشيه‌نشيني در افزايش جرم و جنايت اظهار كرد: برخي مردم چاره‌اي جز مهاجرت و حاشيه‌نشيني ندارند، چرا كه ما نتوانسته‌ايم در روستاهاي خود خدمات رساني به موقع و خوبي انجام دهيم و اين مساله باعث افزايش مهاجرت شده است. وي اظهار داشت: بايد از اين مساله جلوگيري كرد و طبيعي است بين كساني كه از بخش‌ها و شهرهاي مختلف به مراكز شهرها مهاجرت مي‌كنند، ناهمگوني فرهنگي وجود دارد و مشكلات مالي نيز مزيد بر علت مي‌شود و ما شاهد وقوع چنين اتفاقاتي در محل‌هاي مهاجرپذير خواهيم بود. نژاد‌فلاح با بيان اين كه قطعا مجلس در رابطه با قتل‌هاي پاكدشت از خود حساسيت نشان مي‌دهد، تصريح كرد: متاسفانه اين مساله با تعطيلي مجلس توام بود، ولي قطعا مجلس در اين رابطه از مسوولان امر سوال خواهد كرد. عضو كميسيون اجتماعي مجلس در مورد نقش رسانه‌ها و مطبوعات در اين زمينه گفت: اطلاع‌رساني شفاف، بدون جانبداري از مسائل سياسي و بدون جنجال آفريني در اين راستا از وظايف رسانه‌ها و مطبوعات است و آنها بايد به اصل اين موضوع بپردازند و علل حادث شدن اين مشكلات و مسائل و راه كار اساسي آن را بيشتر مورد توجه قرار دهند. وي نقش آموزش و پرورش، مدرسه، صدا و سيما، دانشگاه‌ها، مراكز علمي و فرهنگي، مساجد، فرهنگسراها و بخش‌هايي كه به امور فرهنگي مي‌پردازند را در آموزش خانواده‌ها تاثيرگذار دانست و افزود: براي پيشگيري و برخورد با جرم در كشور با خلاء قانوني روبرو نيستيم، هر چند بايد بتوانيم به راه‌كاري مثبت‌تري دست پيدا كنيم، ولي معمولا نظارت بر عملكردها باعث مي‌شود كه اين قبيل مسائل رخ ندهد و از سوي ديگر كمبود بودجه كافي باعث مي‌شود كه سازمان‌ها نتوانند خدمات بهتري ارائه دهند كه بايد به اين مسائل بيشتر توجه شود. نعمت احمدي، وكيل دادگستري، نيز دستگاه قضايي و انتظامي را در ماجراي قتل بيش از 20 كودك در پاكدشت ملزم به پاسخگويي دانست و گفت: اين دستگاه‌ها مي‌توانستند با اقدامات مؤثر خود، به موقع مانعي براي وقوع دوباره‌ي اين جنايات باشند. اين حقوقدان در گفت‌وگو با خبرنگار حقوقي خبرگزاري دانشجويان ايران (ايسنا) هم‌چنين اظهار داشت: دستگاه قضايي و دستگاه‌هاي امنيتي و انتظامي مسووليت سنگيني در مورد اين پرونده و موارد مشابه دارند. وي اضافه كرد: رسما اعلام مي‌كنم كه حاضرم وكالت رايگان اولياي دم تمام مقتولان اين پرونده را بر عهده گيرم تا ثابت كنم دستگاه‌هاي مذكور تا چه اندازه در اين موضوع كوتاهي كرده‌اند در حالي كه مي‌توانستند مانعي براي وقوع قتل‌هاي بعدي باشند. احمدي ادامه داد: قتل 20 و اندي كودك بين 9 تا 13 سال، ظرف يك سال و نيم و در يك محدوده‌ي جغرافيايي معين، نشان مي‌دهد كه مقامات مسوول به خود آن قدر زحمت نداده‌اند كه محدوده‌ي كم وسعتي مانند خانه‌ي قاتل را مورد بازرسي قرار دهند، سوال اينجاست كه قوه‌ي قضاييه كه وظيفه‌ي پيشگيري از وقوع جرم را بر عهده دارد، چطور با وقوع قتل‌هاي مشابه در يك محدوده‌ي مكاني مشخص، موضوع را موشكافي نكرده و در نتيجه هرروز بر تعداد قتل‌ها افزوده شده است؟ حال آن كه دستگاه قضايي داراي چنين قدرتي هست. در بررسي زواياي مختلف زندگي فعالان و متهمان سياسي اين توانايي هويداست. اين حقوقدان با بيان اين كه از زمان مشروطيت يعني از زماني كه دادگستري نوين تشكيل شده است، چنين پرونده‌اي وجود نداشته كه يك نفر ظرف يك مدت معين مرتكب 29 قتل شود، افزود: خانواده‌ي مقتولان يا افغاني بوده و مجوز سكونت در ايران را نداشتند و يا مهاجران رانده‌شده از شهرهاي كوچك بوده‌اند كه به حاشيه‌ي تهران پناه برده و در نقاط نامناسب مشغول كار شده‌اند، لذا اين افراد، اشخاص بي‌پناهي بوده‌اند كه متاسفانه طرح دعوايشان از سوي دستگاه قضايي و انتظامي جدي گرفته نمي‌شده است. وي اظهار داشت: طبقاتي شدن جامعه، توجه به پول، پارتي‌بازي و زور از جمله عواملي است كه باعث مي‌شود افرادي مثل خانواده‌هاي مقتولان جزو مطرودين جامعه تلقي شوند، لذا كسي اهميتي نمي‌دهد كه براي پسر فلان كارگر كوره‌ي آجرپزي چه اتفاقي افتاده است، در حالي كه اگر براي فلان سرمايه‌دار چنين حادثه‌اي رخ مي‌داد از همه‌ي روزنامه‌ها گرفته تا من وكيل و باقي براي پيگيري موضوع بسيج مي‌شدند. احمدي ابراز عقيده كرد: برخي دستگاه‌هاي مسوول ما به مسايل سياسي آلوده شده‌اند، لذا در اين ميان وظيفه‌ي عمومي دادستان كه براي دفاع از جامعه اقدام كند و به همين اعتبار صفت «مدعي‌العموم» را داراست، در درجه‌ي دوم قرار گرفته است و گويا مسائل و پرونده‌هاي سياسي در درجه‌ي اول و موضوعات مربوط به حقوق عامه در مرحله‌ي دوم اهميت قرار دارد. از طرف ديگر معتقدم كه در همين حقوق عامه هم تقسيم‌بندي ديگري صورت گرفته و آن افراد داراي نفوذ و افرادي كه صدايشان به جايي نمي‌رسد از هم جدا هستند. بنابراين والدين اين كودكان جزو دسته‌ي دوم بوده‌اند. عضو كميسيون حقوق بشر اسلامي نيزغفلت مسوولان ذيربط در رابطه با فاجعه‌ي قتل كودكان پاكدشتي را غيرقابل بخشش عنوان كرد و گفت: اعدام كردن خاطيان به تنهايي براي پاسخگويي كافي نيست. دكتر محمود آخوندي در ارزيابي خود از علل وقوع قتل 22 كودك و نقش نهادهاي قضايي، پليسي و امنيتي به خبرنگار حقوقي خبرگزاري دانشجويان ايران (ايسنا) گفت: متأسفانه در جامعه‌ي امروزي ما، روند ارتكاب جرايم رو به افزايش گذارده و عكس‌العمل‌هاي ما نيز در برابر اين جرايم، ناكافي بوده و در اسرع وقت تصميمات اخذ نشده است. به عنوان مثال در كرمان با آن وضع فجيع تعدادي كشته شدند، چه اتفاقي افتاد؟ مرتكبان آن مجازات شدند؟ قتل‌هاي زنجيره‌اي تهران را خيلي بررسي نمي‌كنند شايد علت آن به خاطر مسائل سياسي باشد ولي در هر حال مرتكبان مجازات نشدند، اما خيلي از جرايم خارج از كادرها سياسي و برداشت‌هاي سياسي و مسايل مربوط به امنيت خارجي و خيانت به ميهن و جاسوسي اتفاق مي‌افتد، در قتل اين كودكان، عده‌اي به راحتي نظم جامعه را مختل كرده‌اند. اين حقوقدان و مدرس دانشگاه افزود: متأسفانه قوانين كيفري ايران با مقتضيات روز منطبق نيست و مأموران انتظامي آن گونه كه بايد مراقبت لازم را به عمل نمي‌آورند، وسائل كشف جرم را ندارند و كشف جرم تنها منحصر شده است به اين كه عده‌اي شهادت دهند و مسلم است در چنين شرايطي جرايم ارتكابي مخفي بيشتر خواهد شد. آخوندي خاطرنشان كرد: وقتي امور به دست افرادي كه تخصص كافي در امور ندارند سپرده شود و آنها بخواهند با فرضيات و ذهنياتي كه دارند بدون اين كه مطالعه و تحقيق كنند راهكار ارائه دهند، بايد منتظر وقوع و گسترش اين نوع جنايات هم باشيم. اين مدرس دانشگاه مقامات دادگستري و انتظامي را در اين خصوص مسوول دانست و افزود: ارتكاب جرم با فرضيات از بين نمي‌رود، ما بايد دست به دست هم داده و جلوي ارتكاب آن را با برنامه‌ريزي بگيريم. آخوندي تصريح كرد: دادستان بايد توان جلوگيري از وقوع جرم را داشته باشد، هركس آرزو دارد و مي‌خواهد كه جامعه را براي شهروندان امن و براي خلافكاران ناامن ببيند، اما اصل، عملي كردن اين خواسته است اگر دادگستري ضعيف عمل كند امنيت در جامعه از بين مي‌رود. وي يادآور شد: دادگستري فقط با تبليغ و گفتن و شعار دادن و ارائه آمار نمي‌تواند پيشرفت داشته باشد. زماني مي‌توان توسعه قضايي را مشاهده كرد كه احساس امنيت كنيم. اين حقوقدان در پاسخ به اين سوال كه آيا خلأ قانوني مي‌تواند در بروز اين حوادث نقش داشته باشد، گفت: در اين كه قانون جزايي ما بايد مورد بازنگري قرار گيرد و با پيشرفت‌هاي جهاني منطبق گردد ترديدي وجود ندارد، اما قتل و تجاوز به عنف در كشور ما جرم است و در قانون براي آن مجازات‌هاي سنگيني در نظر گرفته شده؛ لذا در گام اول بايد به اين فكر بود كه علل ارتكاب جرم را از بين ببريم، مثلا جواني كه بيكار است و نتوانسته ازدواج كند امكان ارتكاب اين نوع جرائم برايش وجود دارد؛ افراد جامعه مخصوصا جوانان در خيلي از مسائل بايد از نظر روحي و رواني مورد تجزيه و تحليل قرار گيرند، وقتي فردي مرتكب جرم شود بلافاصله بايد مورد تجزيه و تحليل رواني قرار گيرد. آخوندي تأكيد كرد: اعدام كردن افراد خاطي كه مرتكب اين جنايات شده‌اند به تنهايي براي پاسخگويي كافي نيست، پيش‌گيري از جرم مهمتر است. در عين‌حال عملكرد نيروي انتظامي در اين باره ضعيف بوده است؛ هم‌اكنون وضعيت به گونه‌اي است كه اگر مقامات مسوول فرضا فكر كنند دو نفر در يك محل با هم درباره‌ي يك مسأله سياسي تبادل‌نظر مي‌كنند بلافاصله در پي كشف آن بر مي‌آيند و ده‌ها مأمور پليس و امنيتي به تكاپو مي‌افتند تا ماجرا كشف كنند؛ اما اگر قتل‌هايي آن هم با اين ابعاد اتفاق افتاد كسي حساسيت به خرج نمي‌دهد. يعني تمام انرژي پليس و مقامات امنيتي و دادگستري به سوي مبارزه با اين گونه مسائل عطف شده است كه جرم سياسي را ريشه‌كن كنند اما در راستاي جرايم و جنايات اجتماعي ضعيف عمل مي‌كنند. محمد سيف‌زاده نيزمسووليت پيشگيري ومقابله با وقوع جنايات سلسله‌وار پاكدشت را مستقيما متوجه مدعي‌العموم و نيروهاي انتظامي دانست. اين حقوقدان و وكيل دادگستري در گفت‌وگو با خبرنگار حقوقي خبرگزاري دانشجويان ايران (ايسنا) با اظهار تاسف شديد از واقعه‌ي جنايت پاكدشت اظهار داشت: آنچه كه از نوع وقوع اين جرم و قتل بيش از 20 كودك به شكلي فجيع مشاهده مي‌شود، خشونت بي‌حد و حصر و سيري‌ناپذير متهمان اين پرونده است كه ظاهرا با هيچ وسيله‌اي ارضا و اقناع نمي‌شدند. اين عضو كانون مدافعان حقوق بشر روانشناسي جرم صورت گرفته را نيازمند مطالعه‌ي تمام زواياي اين پرونده و صحبت با اين مجرمان دانست و گفت: اما در نگاهي كلي به مساله بايد گفت از مسايلي كه مي‌تواند در وقوع اين جرم تاثير داشته باشد، فقر اقتصادي و فرهنگي بوده است. خانواده اين فرد يا افراد بايد مورد شناسايي قرار گيرند و وضعيت فرهنگي و اقتصادي آنها بايد بررسي شود. سيف‌زاده خاطرنشان كرد: واقعيتي كه مي‌توان در تمام جرايمي كه توام با خشونت است مورد دقت قرار داد اين است كه مگر ما چيزي جز خشونت به افراد آموخته‌ايم؟ در منابر و مكان‌هاي مقدس بايد شعار رحمانيت خدا سر داده شود و از اخلاق صحبت شود در حالي كه مرتب عليه ديگري سخن گفته شده و كمتر به وجه محبت‌آميز دين توجه شده است. وي گفت: ما در چنين فضايي فرزندان خود را تربيت كرده‌ايم، بنابراين ما كه باد كاشته‌ايم قطعا طوفان درو خواهيم كرد. يكي از خصيصه‌هايي كه در مورد جوانان امروز صحبت مي‌شود، بي‌هويتي و بروز خشونت‌هاي كور از سوي آن‌هاست. آن‌ها خشونت به خرج مي‌دهند بدون آن كه بدانند چرا؟ اين نسل را ما تربيت كرده‌ايم. اين وكيل دادگستري پيشگيري از وقوع چنين جرايمي را مطابق نص صريح قانون اساسي بر عهده‌ي قوه‌ي قضاييه خواند و افزود: اگر دستگاه قضايي كه به جاي جرم‌يابي و دفع فتنه و جرم، لاينقطع به دنبال مجرم قلمداد كردن عده‌اي باشد، معلوم است كه از وظايف اصلي خود باز مي‌ماند. دستگاه قضايي بايد بررسي كند كه به لحاظ علمي چه عملكردي بايد داشته باشد كه از وقوع جرم پيشگيري شود و پس از وقوع با آن برخورد منطقي صورت گيرد. وي تصريح كرد: آن چه روشن است اين است كه نه تنها در اين اتفاق دستگاه‌هاي مربوطه وظايف خود را طبق قانون اساسي انجام نداده‌اند بلكه با جرم‌زايي در جهت تشديد خشونت در جامعه برآمده‌اند. زماني كه گروهي عنوان مقام قضايي را جعل كرده و افرادي را مورد هجوم قرار مي‌دهند و خانواده‌هايي را بي‌سروسامان مي‌كنند، آيا از خانواده‌ها، چيزي جز خشونت مي‌توان انتظار داشت. سيف‌زاده با طرح اين سوال كه چگونه است نيروي انتظامي پس از بروز اين ميزان جنايت و گذشت زمان بسياري از آن، متوجه اين موضوع نشده است، گفت: اين نيرو بايد پاسخگو باشد كه چرا به وظيفه‌ي قانوني خود در اين باره عمل نكرده و آن را فراموش كرده است؟ اين وكيل دادگستري تاكيد كرد: اين جنايات به دليل اين كه در تهران بوده، مسووليت تمام نيروهاي انتظامي كه ضابط قضايي هستند و نيز ماموران كشف جرم، متوجه دادستان تهران است و او بايد در باره‌ي وقوع اين رخداد تلخ پاسخگو باشد. عضو كانون مدافعان حقوق بشر هم‌چنين خاطرنشان كرد: زماني كه مي‌روند منزل سه ملي ـ مذهبي را مي‌گردند، جاهايي از ديوارهاي خانه‌ي آنها را خراب مي‌كنند تا ببينند در داخل ديوارها چه هست و در آن موقع تعدادي از كودكان همين سرزمين پس از تجاوز كشته و يا رها مي‌شوند، چرا كسي به روي خود نمي‌آورد، آيا مسووليت خود را فراموش كرده‌اند؟ اگر آن‌ها به دنبال كارهاي عبث نبودند و به وظايف قانوني خود عمل مي‌كردند، آيا شاهد چنين اتفاقاتي بوديم؟ وي ادامه داد: البته گويا به لحاظ قانوني كسي در اين زمينه پاسخگو نيست، اما آيا به لحاظ اخلاقي كساني در مقابل وجدان خود و اولياء دم اين كودكان خود را پاسخگو احساس مي‌كنند؟ سيف‌زاده تاكيد كرد: ما كمبود قانون نداريم؛ در بسياري از موارد وقتي جرم، مشهود است مي‌توانند دستگير كنند و شاهدان نيز مي‌توانند به مقام قضايي اطلاع دهند، اما اگر از جرايم غيرمشهود باشد، به محض گزارشات واصله و تحقيقات انجام شده، بايد فورا با دستور قاضي فرد تحت تعقيب قرار گيرد، بنابراين مقامات قضايي و انتظامي كمبود قانون ندارند. آن‌ها قاتل چندين كودك را دستگير كرده و سپس او را آزاد مي‌كنند و او نيز آزادانه جنايات ديگري انجام مي‌دهد؛ آيا اين غير از قصور چيز ديگري است؟ اين حقوقدان در باب ميزان اطلاع‌رساني درباره‌ي اين واقعه گفت: از منظر جرم‌شناسي هرچه اين مطالب فاش نشود بهتر است، زيرا اين مسايل سبب ترويج جرم مي‌شود و دوم آن كه اگر بخواهند نام متهم را بياورند مخالف تبصره‌ي ذيل ماده‌ي 188 قانون آيين دادرسي كيفري است، اما بنده با برنامه‌هاي آموزشي موافق هستم. ما بايد با برنامه‌هاي آموزشي افراد و خانواده‌ها را به طور كلي آگاه كنيم. از اين منظر، باز هم دستگاه‌هاي مسوول دچار قصور شده و مردم را آگاه نكرده‌اند. سردبير روزنامه‌ي اعتماد نيز گفت: گرايش ملت به مسائل سياسي بعضا موجب كاهش توجه رسانه‌ها به ويژه مطبوعات به مسائل اجتماعي مي‌شود. بهروز بهزادي در گفت‌وگو با خبرنگار سياسي خبرگزاري دانشجويان ايران (ايسنا)، با اشاره به قتل كودكان در پاكدشت درباره‌ي وظيفه‌ي رسانه‌ها به ويژه مطبوعات در اين زمينه با تاكيد بر اينكه رسانه‌ها بايد اقتدار داشته باشند تا بتوانند در همه‌ي حوزه‌ها وارد شوند، از نبود اين امكان براي رسانه‌ها ابراز تاسف كرد و اظهار داشت: اگر رسانه‌ها نتوانند وارد حوزه‌هاي مختلف شوند قطعا اطلاع‌رساني‌شان ضعيف خواهد شد. وي ادامه داد‍: رسانه‌ها به ويژه مطبوعات وظيفه دارند در اين گونه مسائل قضايا را بشكافند و به شكل توصيفي‌تري بر روي اين مسائل كار كرده و از كارشناسان و روانشناسان اجتماعي بخواهند اين گونه مسائل را براي جامعه تبيين كرده و به صورت عمقي‌تري روي آن كار كنند. بهزادي توجه و گرايش ملت به مسائل سياسي را عامل كاهش توجه رسانه‌ها به ويژه مطبوعات بر روي اين گونه معضلات دانست و افزود: عليرغم تمام اين مسائل مطبوعات وظيفه دارند در اين زمينه از همه‌ي بخش‌ها جلوتر باشند اما متاسفانه در قضيه‌ي قتل 29 كودك در پاكدشت ورامين بايد گفت كه مسوولان از رسانه‌ها پيشي گرفتند. سردبير روزنامه‌ي اعتماد، جامعه را به دو بخش افراد نخبه و روشنفكر و بخش افراد عامي تقسيم و در اين زمينه توجه اكثر روزنامه‌ها به بخش باسواد و نخبه جامعه را عامل بي‌توجهي به قضايايي چون پاكدشت ورامين عنوان كرد. بهزادي در پايان نپرداختن رسانه‌ها به ويژه مطبوعات به اين گونه قضايا را به معني سرپوش گذاشتن بر روي واقعيات جامعه برشمرد. اعتقاد سردبير روزنامه‌ي توقيف شده‌ي جامعه خبرنگاران و كارشناسان حوزه‌هاي اجتماعي در امور خبري به شدت كاهش يافته است و نگاه روزنامه‌نگاران به حوزه‌هاي كم‌ريسك و كم‌خطرتر معطوف شده است. ماشاءالله شمس‌الواعظين نيز در گفت‌وگو با خبرنگار سياسي خبرگزاري دانشجويان ايران (ايسنا)، در تحليل علل عدم اقبال مطبوعات به فاجعه‌ي قتل كودكان در پاكدشت و رويدادهايي از اين دست، اين مساله را از سه منظر مورد تحليل قرار داد و در اين‌باره گفت: نخست آن كه در جوامع در حال گذار از يك وضعيت به وضعيت ديگر كه فعل و انفعالات در حوزه‌ي سياسي اين جوامع افزايش يافته است، نگاه افكار عمومي و علاقه‌مندي آنان، كارشناسان، رجال سياسي و مسوولان به اين حوزه دوخته مي‌شود و حوزه‌ي سياست به حوزه‌ي فعال و پر رفت و آمد تبديل خواهد شد. به اين ترتيب ساير حوزه‌هاي هرم اجتماعي با كاستي‌هايي از جمله كاهش توجه به آن‌ها مواجه مي‌شوند. وي كم توجهي به فاجعه قتل‌هاي پاكدشت را در همين راستا ارزيابي كرد و يادآور شد كه حوزه‌ي سياست در جامعه ايران طي دو دهه اخير بسيار فعال و پرترافيك شده و مردم تمامي آمال، آرزوها و روياپردازي‌هاي خود را معطوف به اين حوزه كرده‌اند، چرا كه گمان مي‌برند با حل و فصل چالش‌هاي موجود در اين عرصه، آثار مثبت آن در عرصه‌هاي اجتماعي و ديگر عرصه‌ها بازتاب يافته و از بحران‌هاي اجتماعي كاسته خواهد شد. اين روزنامه‌نگار با اشاره به نوع حكومت ايدئولوژيك در ايران اظهار داشت: عده‌اي معتقدند حكومت بايد از انتشار اخبار بسياري از تحولات اجتماعي كه آثار منفي‌يي بر وجهه‌ي نظام سياسي و حكومت ديني وارد مي‌آورد، (نظير فاجعه پاكدشت) ممانعت به عمل آورد چرا كه تصور مي‌كنند به اين ترتيب جايگاه و شان ايدئولوژيك حكومت خدشه‌دار خواهد شد. اين ديدگاه منجر شده است كه ارايه‌ي آمار و اطلاعات در زمينه‌هاي تجاوز به عنف، طلاق، فرار مغزها، زنان روسپي، فرار دختران، كودكان خياباني، به كارگيري كارگران زير 15 سال در مزارع و كارخانجات و ناهنجاري جنسي و كودك‌آزاري از جمله خطوط قرمز خبرنگاران در حوزه‌هاي اجتماعي محسوب شود. شمس‌الواعظين با تاكيد بر اين كه در ايران نسبت به اين آمار حساسيت وجود دارد، ادامه داد: برخي انتشار چنين آمارهايي را نشانگر ضعف در احياي ارزش‌هاي اجتماعي و پاكسازي محيط جامعه مي‌دانند. اين در حالي است كه چنين پديده‌هايي در اثر گسترش شهرنشيني و بيكاري و عوامل متعدد اجتماعي ديگر طبيعي است. سردبير روزنامه‌ي توقيف شده جامعه متذكر شد كه جلوگيري از ورود خبرنگاران به حوزه‌هاي اجتماعي، سبب مي‌شود كه اين گونه ناهنجاري‌ها بدون نظارت نمايندگان رسانه‌هاي گروهي و افكار عمومي كه مي‌توانند حساسيت اجتماعي و نگاه مسوولان را در پي داشته باشند، افزايش يابد و اهتمامي معطوف به حل و فصل آن نشود. به گفته‌ي وي سومين منظري كه مي‌توان از دريچه آن به كمبود انعكاس خبري فجايعي نظير آن چه كه در پاكدشت روي داد، نگريست عبارت از آن است كه؛ در نتيجه‌ي اين كه حوزه‌ي سياست از يك سو پرمخاطره و ترافيك است و از سوي ديگر از ورود خبرنگاران به حوزه‌هاي اجتماعي حساس كه به نظر برخي مخل شان ايدئولوژيك حكومت است، ممانعت به عمل مي‌آيد، خبرنگاران و كارشناسان حوزه‌هاي اجتماعي كاهش يافته و نگاه آنان متوجه حوزه‌هاي كم‌ريسك و كم‌خطرتر مي‌شود تا مبادا گزارش‌هاي آنان منجر به تعطيلي و توقيف مطبوعه و بيكاري خودشان گردد. اين روزنامه‌نگار خاطرنشان كرد در نتيجه‌ي اين عارضه، بحث‌هاي اجتماعي آرام آرام از تيررس روزنامه‌نگاران دور مي‌شوند و نگاه آنان از حوزه‌هاي سياسي و اجتماعي معطوف به حوزه‌هايي همچون فرهنگ و ادب و ورزشي مي‌شود و تمامي اين‌ها به علت فشارهاي حكومت مبني بر ممانعت از ورود خبرنگاران به حوزه‌هاي پرمخاطره سياسي و اجتماعي است. شمس‌الواعظين راه حل اين معضل را شفاف سازي سازوكارها در عرصه‌هاي عمومي و اجتماعي و ارايه‌ي آمارهاي صحيح دانست و افزود: چنانچه در رسانه‌ها به گونه‌اي اطلاع رساني شود كه افكار عمومي متوجه شود كه بسياري از ناهنجاري‌ها در نتيجه‌ي گسترش شهرها و شهرنشيني، افزايش حاشيه‌نشيني و رشد بيكاري است، به تدريج نسبت به اين ناهنجاري‌ها حساس شده و هسته‌هاي خانواده‌ها در مقام مهار آن‌ها برخواهد آمد. به اعتقاد وي به اين ترتيب مصونيت اجتماعي بيشتر از آن است كه تنها حكومت و دولت متولي حل و فصل معضلات اجتماعي باشند. يك متخصص امور پژوهشي و علمي سازمان پزشكي قانوني نيز در تحليل حادثه‌ي «كفتار پاكدشت» و قتل بيش از 20 كودك گفت: عدم برقراري تعادل روحي و رواني در ايام كودكي، قاتلاني ساخت كه براي آرامش خود اقدام به تجاوز جنسي ‌مي‌كردند. دكتر كاهاني در تحليل و آسيب‌شناسي اين حادثه به خبرنگار «حوادث» ايسنا، افزود: اغلب افراد جاني در دوران كودكي در كانون خانوادگي، جامعه‌پذيري را تجربه نكردند، به طوري كه ياد نگرفته‌اند، چگونه زندگي كنند و به حالت تعادل روحي و رواني و سلامت فكري برسند. اين در حالي است كه عدم برقراري ارتباط صحيح والدين با فرزندانشان نيز اين كودكان را از متعادل‌سازي افكار و عكس‌العمل‌هاي‌شان محروم كرده است. وي با اشاره به روند افزايش خانواده‌هايي كه در آن هنجارهاي غير اخلاقي و غير اصولي وجود دارد، گفت: فقر اقتصادي و فرهنگي حاكم بر اين خانواده‌ها، موجب مي‌شود كودك در سير تكاملي خود با بدآموزي‌هاي زيادي روبه‌رو شود. به طوري كه در خانواده‌هايي كه به صورت خانوار در مناطق حاشيه‌نشين زندگي مي‌كنند، ناهنجاري‌ها غيراخلاقي و غيراصولي در كودكان بيشتر بروز مي‌كند. اين كارشناس پزشكي قانوني، گرفتاري‌هاي خانوادگي، شغلي و اقتصادي شديد را عامل بي‌توجهي خانواده‌هايي دانست كه فرصت كافي براي تربيت فرزندان و برقراري تعادل رواني در آن‌ها را نمي‌دهد. وي گفت: هنگامي كه اين افراد به دوران جواني و بلوغ مي‌رسند، براي رسيدن به آرامش و ارضاي رواني آن دسته اميال و آرزوهايي كه در دوران كودكي به آن‌ها پاسخ داده نشد، دست به اعمالي همچون تجاوز و برقراري سكس مي‌كنند تا به آن آرامش نداشته برسند. وي با اشاره به سابقه‌ي يكي از اين قاتلان پاكدشتي پيرامون نداشتن مادر و مورد تجاوز قرار گرفتن در كودكي افزود: قاتل با هدف انتقام از آن چيزهايي كه در ايام گذشته بر وي اعمال شده است، دست به اين اقدامات زده است و به نوعي يادآور آن لحظاتي شده كه مورد فراموشي و بي‌مهري قرار گرفته است. دكتر كاهاني با اشاره به پژوهش‌هاي صورت گرفته پيرامون وضعيت خانوادگي اين گونه قاتلان، گفت: اين افراد كودكاني هستند كه از سنين پايين مستعد آسيب رساني هستند كه در قالب آسيب‌هاي جسمي، جنسي و رواني در بزرگسالي ظاهر مي‌شود. وي در بررسي علت انتخاب پسربچه‌هاي حاشيه‌نشين به عنوان قربانيان اظهار كرد: اكثر قربانيان در خانواده‌هايي بوده‌اند كه مشكلات خاصي داشته‌اند و ترس از پليس و روشن شدن خطاهاي آنان موجب شده تا حتي بعد از چندين قتل طي يك سال نيز پليس از وقوع اين جريانات بي‌اطلاع باشد. وي بي‌اطلاعي اين خانواده‌ها از وضعيت كودكانشان و اين كه آن‌ها در طي روز كجا هستند از معضلاتي است كه پژوهشگر مطرح كرد و افزود: اين مجرمان افراد باهوشي هستند و با در نظر گرفتن شرايط خانواده‌هاي قربانيان، وضعيت كودكان، محل‌هاي قتل به راحتي سرپوشي بر تمامي جريانات مي‌گذاشتند. اين پژوهشگر براي پيشگيري از بروز اين حوادث به خانواده‌هاي داراي فرزندان خردسان زير 12 سال توصيه كرد: والدين بايد دوستان فرزندان خود بشناسند و از وضعيت كودك خود زماني كه خارج از منزل و هر كجاي ديگر آگاه باشند و به فرزندان ياد دهند كه هيچ گاه با افراد غريبه و بزرگسال ارتباط دوستي برقرار نكنند و از رفتن به خانه‌ي اين گونه افراد به شدت بپرهيزند. وي در پايان يادآور شد: كودكان بايد بدانند بدون اجازه و آگاهي والدين حق رفتن به خانه‌ي هيچ كس حتي دوستان و همسايه‌ها را ندارند. مديرمسوول نيز روزنامه‌ي همبستگي تصريح كرد: عمكلرد رسانه‌هاي صوتي - تصويري و مكتوب بايد به نحوي باشد كه حتي در برابر يك قتل هم واكنش نشان دهند. علي صالح‌آبادي در گفت‌وگو با خبرنگار خبرگزاري دانشجويان ايران (ايسنا)، عملكرد رسانه‌هاي كشور در قبال جنايت پاكدشت را يادآور شد و گفت: متاسفانه مطبوعات ما از كنار اين قضيه بي‌تفاوت گذشته و اخبار مربوط به آن را در رديف اخبار ساير حوادثي كه به دست آن‌ها مي‌ر‌سد منعكس كردند و حتي صدا و سيما كه كوچك‌ترين اخبار مربوط به حوادث جاده‌اي را منتشر مي‌كند كمتر به اين حادثه پرداخت. اين نماينده‌ي اسبق مجلس شوراي اسلامي ادامه داد: بر اين اساس توصيه‌ي من به همكاران مطبوعاتي امر اين است كه با اخبار مربوط به اين حوادث ريشه‌دارتر و علمي‌تر برخورد كنند تا از اين طريق هشدارهاي لازم نيز به مردم داده شود. وي در ادامه‌ي اظهاراتش با تاكيد بر اين‌كه از نظر حقوقي حفظ جان و مال و ناموس مردم در رديف مهم‌ترين وظايف دولت‌ها قرار مي‌گيرد، واكنش مسوولان ساير كشورهاي جهان كه حتي در برابر قتل يك انسان نيز واكنش نشان مي‌دهند را يادآور شد و گفت: جا دارد در موضوع جنايت پاكدشت نمايندگان مجلس كه امكان سوال كردن از دستگاه قضايي و نيروي انتظامي براي آنها وجود دارد پيشقدم شوند؛ چرا كه در اين قضيه بيش از هر دستگاهي، دستگاه قضايي و نيروي انتظامي مسووليت دارند و بايد پاسخ دهند چرا چنين اتفاقاتي به وقوع مي‌پيوندد و امكان كشف به‌موقع و جلوگيري از آن نيز وجود ندارد. وي كه قتل كودكان معصوم پاكدشتي و انتشار خبر آن را زمينه‌ساز ايجاد دل‌نگراني‌هايي در بين خانواده‌ها برشمرد، كشف ريشه‌هاي اجتماعي اين موضوع كه اكنون به دل نگراني همه‌ي خانواده‌ها تبديل شده را وظايف همگان به‌ويژه اصحاب رسانه‌ها و دستگاه قضايي عنوان كرد. دومين «كارگاه بررسي و نقد طرح جامع تهران» با موضوع «متدولوژي تدوين طرح» از سوي دفتر مطالعات خبرگزاري دانشجويان ايران (ايسنا) در تالار شهيد قريب اين خبرگزاري برگزار شد. به گزارش خبرنگار خبرگزاري دانشجويان ايران (ايسنا)، در اين كارگاه از مهندس جليل حبيب اللهيان، مدير نهاد مسوول تهيه طرح جامع و تفصيلي تهران، مهندس مجيد غمامي مسوول هماهنگي مشاوران اين طرح، مسعود شفيق مدير عامل شركت مشاور مادر طرح جامع تهران، مهندس بهرام فريور صدري، مدير عامل شركت مشاور مسوول تهيه طرح تفصيلي منطقه 22 تهران و تعدادي از استادان محترم دانشكده هاي شهر سازي دانشگاه‌هاي تهران دعوت به عمل آمده بود. در اين جلسه حضور مهندس غمامي كه در اولين كارگاه نقد و بررسي طرح جامع تهران، به نمايندگي از مهندس حبيب اللهيان، پاسخگوي سوالات طرح شده استادان دانشگاه بود، ساعتي قبل از آغاز جلسه به دليل كسالت لغو شد و مسعود شفيق مدير عامل شركت مشاور مادر طرح جامع تهران، با &amp; nbsp; تأكيد بر اين كه از پاسخگويي به سووالات مربوط به مهندس غمامي خودداري خواهد كرد، ‌ تنها به پاره‌اي از پرسش‌ها‌ي اساتيد دانشگاه پاسخ داد. شفيق &amp; nbsp; متذكر شد: &amp; nbsp; «براي مستند سازي اين طرح و ثبت واقعيات در تاريخ، مهندس غمامي خود بايد به اين پرسش ها پاسخ بگويد.» دكتر سيد امير منصوري عضو هيات علمي دانشگاه تهران، داراي دكتري مطالعات شهري با تخصص معماري منظر از دانشگاه لاويلت پاريس و دكتري معماري از دانشگاه سوربن، دكتر شريف مطوف عضو هيات علمي دانشكده معماري و شهرسازي &amp; nbsp; دانشگاه شهيد بهشتي و داراي دكتري برنامه ريزي شهري از &amp; nbsp; دانشگاه هريوت وات &amp; nbsp; (&amp; nbsp; hereiot - watt) انگلستان و دكتر &amp; nbsp; سيد عبدالهادي دانشپور عضو هيأت علمي دانشكده معماري و شهرسازي دانشگاه &amp; nbsp; علم و صنعت &amp; nbsp; و داراي دكتري &amp; nbsp; طراحي شهري از دانشگاه تهران، دكتر ناصر براتي معاون آموزشي - پژوهشي دانشكده معماري و شهرسازي دانشگاه بين‌المللي امام خميني و داراي دكتري شهرسازي از دانشگاه هريوت وات &amp; nbsp; انگلستان، اساتيد شركت كننده در اين كارگاه بودند كه به بررسي موضوع ياد شده پرداختند. در اين كارگاه كه دو روز پيش از برگزاري آخرين جلسه ارائه گزارش رسمي نهايي طرح جامع تهران انجام گرفت، مسعود شفيق مدير عامل شركت مشاور مادر طرح جامع تهران، با اعلام اينكه ما به يك «ايراني ‌پلان» رسيده‌ايم گفت: طرح جامع تهران متدولوژي ندارد و آن را در طول راه بدست مي‌آوريم. در حالي كه وي معتقد است امروز دانشگاهيان و متخصصان «تحقيق در عمليات» بايد روش شناسي طرح جامع تهران را در دانشگاه‌ها كشف كنند، &amp; nbsp; استادان شهرسازي معتقدند كه روش شناسي و نظريه يك طرح، مي‌بايست پيش از آغاز آن تعيين شود. مدير عامل شركت مشاور مادر طرح جامع تهران در اين كارگاه، در پاسخ به اين انتقاد اساتيد دانشگاه كه رابطه طرح جامع با اسناد بالا دست قطع است، &amp; nbsp; از سيستم‌هاي جديد نرم افزاري و سخت افزاري سخن مي گويد كه همانطوري كه هزاران نقشه را بر هم منطق مي‌كنند، مي‌توان به وسيله آن‌ها مطالب را كنار هم چيد. همچنين در حالي كه فقدان «چشم انداز»، «اهداف كلي» و بسياري از بخش‌هاي اصلي در طرح جامع تهران، مورد انتقاد استادان دانشگاه قرار دارد، اما مسعود شفيق معقتد است كه چشم انداز و اهداف انشاء است. وي در خصوص فقدان مطالعات چشم انداز و اسناد فرادست مي‌گويد‌: تحليل‌ها انجام شده است اما ما تعهدي نداشتيم كه آنها را بنويسيم. مدير عامل شركت مشاور مادر طرح جامع تهران در اين نشست به ارائه تعريف خود از طرح راهبردي مي پردازد كه در ادامه مي خوانيد. در اين كارگاه استادان دانشگاه، به شدت نسبت به نامحرم تلقي كردن دانشگاه از سوي نهاد و عدم ارائه مستمر مطالعات انجام گرفته به دانشگاه، و به ويژه عدم ارائه گزارش هاي ميان كار اعتراض داشتند، مسعود شفيق نيز به اين نكته اعتراض داشت كه چرا زماني كه گزارش نهايي طرح منتشر نشده است، به نقد آن &amp; nbsp; پرداخته مي‌شود. وي البته متذكر شد كه در هفت مرحله، گزارش هاي ميان كار ارئه شده است، اما استادان حاضر در اين نشست با بيان اين كه نقد هاي خود را بر اساس گزارش هاي رسمي نهاد طرح جامع تهران به شوراي شهر ارائه مي كنند، اطلاعات منتشر شده در اين گزارش‌ها و مرحله‌هاي ميان كار مورد نظر مدير عامل شركت مشاور مادر طرح جامع تهران را فاقد ويژگي هاي علمي يك گزارش ميان كار دانستند. تهيه طرح هرگز نمي تواند بدون اتكا بر يك نظريه صورت گيرد مسوول هماهنگي مشاوران طرح، خود معتقد بود نظريه‌اي پشتوانه‌ اين طرح نيست به گزارش خبرنگار خبرگزاري دانشجويان ايران (ايسنا)، در ابتداي اين نشست دكتر براتي معاون آموزش پژوهشي دانشكده معماري و شهرسازي دانشگاه بين المللي امام خميني با اشاره به اينكه هنوز مشخص نيست نظريه‌اي كه بايد متدولوژي طرح جامع تهران بر اساس آن بنا شود چيست، گفت: تهيه يك طرح هرگز نمي تواند بدون اتكا به يك نظريه صورت گيرد. وي با بيان اين كه در اين باره مشخصا مهندس غمامي، مسوول هماهنگي مشاوران طرح مسووليت داشت، گفت: ايشان خود معتقد بودند نظريه‌اي پشتوانه‌ اين طرح نيست. در روشي كه مسوول هماهنگي مشاوران طرح جامع در پيش گرفت، مردم حضور نداشتند دكتر براتي، با اشاره به اين كه امروز هيچ روش شناسي وجود ندارد كه مردم در آن نقشي نداشته باشند‏، گفت: در روشي كه مسوول هماهنگي مشاوران طرح جامع در پيش گرفت، مردم حضور نداشتند. معاون آموزشي - پژوهشي دانشكده معماري و شهرسازي دانشگاه بين‌المللي امام خميني با اشاره به اينكه تدوين چشم انداز، نسبت به تدوين طرح مقدم است، گفت: مطالعات ساير بخش‌هاي طرح جامع تهران، قبل از آغاز مطالعات چشم انداز آغاز شده بود. بخش‌هاي اصلي مطالعه مفقود بود با يك حركت سريع به مرحله طراحي مي‌رسيد در ادامه اين نشست دكتر منصوري عضو هيات علمي دانشگاه تهران گفت: مسوول هماهنگي مشاوران طرح جامع، فرآيند خطي ساده‌اي تهيه كرده بود كه در آن‏، بخش‌هاي اصلي مطالعه مفقود بود و با يك حركت سريع به مرحله طراحي مي‌رسيد. وي افزود: اين فرآيند فاقد «اهداف كلي»، «جمع بندي امكانات و محدوديت‌ها»، «نظرسنجي &amp; nbsp; از &amp; nbsp; گروه‌هاي ذي‌نفع و ذي‌نفوذ» &amp; nbsp; و «جمع بندي مطالعات بالا دست و &amp; nbsp; مرتبط» بود. شرح خدماتي كه بيش‌تر به كشكول شبيه بود آنچه كه مركز مطالعات تهيه كرده است، چشم انداز نيست مطالعات فرادست، هيچ &amp; nbsp; نقشي در فرآيند واقعي طرح نداشت &amp; nbsp; وي گفت: با گذشت مدتي از آغاز طرح، شرح خدماتي به نام مطالعات فرادست طراحي شد كه بيش‌تر به كشكولي شبيه بود كه همه چيز در آن وجود داشت و اين بخش به مركز مطالعات معماري و شهرسازي و اگذار شد. عضو هيأت علمي دانشگاه تهران، با اشاره به اين كه آنچه كه مركز مطالعات تهيه كرده است، چشم انداز نيست، بلكه يك مطالعه ساده بخشي است‏، گفت: &amp; nbsp; مطالعه انجام شده، عمدتاً جهت‌گيري جمعيتي داشته و به ساير مسائل نپرداخته است. وي متذكر شد: مطالعاتي كه تحت عنوان مطالعات بالا دست ‌انجام گرفت، هيچ نقشي در فرآيند واقعي طرح نداشت. به اعتقاد اپور سازمان فضايي، نتيجه يك رويكرد حسي است دكتر منصوري در ادامه &amp; nbsp; به نقد &amp; nbsp; «&amp; nbsp; موسسه اپور» (آتليه شهر سازي پاريس) اشاره كرد و گفت: &amp; nbsp; به اعتقاد اپور، &amp; nbsp; «سازمان فضايي‌اي پيشنهاد شده در &amp; nbsp; طرح جامع تهران، بيش تر نتيجه يك رويكرد حسي به شهر تهران است؛ تا محصول يك دستاورد متدولوژيك. » &amp; nbsp; جاي تهيه چشم انداز در آغاز و شروع مطالعات طرح است و نه به موازات شروع آن سه ماه پس از شروع طرح، در حالي كه هنوز مطالعات چشم انداز گام‌هاي اوليه‌اش را بر مي‌داشت &amp; nbsp; مرحوم ميرميران طرح سازمان فضايي تهران را ترسيم كرده بود وي گفت: مساله مهم‌تر اينجاست كه در يك فرايند طبيعي جاي تهيه چشم انداز در آغاز و شروع مطالعات طرح است و نه به موازات شروع آن. وي افزود: &amp; nbsp; در واقع راه حلي كه تحت عنوان سازمان فضايي يا ساختار شمالي ـ جنوبي، كانسپت اصلي طرح &amp; nbsp; مطرح شد، زماني ارائه شده است كه بخش ديگر در حال تهيه چشم انداز بوده است. &amp; nbsp; اين در حالي است كه سازمان فضايي، خود محصولي است كه از چشم انداز و بر مبناي آن به دست مي‌آيد. وي ادامه داد: در بهمن 83 يعني سه ماه پس از شروع طرح، كروكي از مرحوم ميرميران وجود دارد كه تقريبا سازمان فضايي كه امروز هم اساس طرح جامع تهران است در آن ترسيم شده است و اين در زماني به وقوع مي‌پيوندد كه هنوز مطالعات چشم انداز گام‌هاي اوليه‌اش را بر مي‌دارد. حداكثر تراكم جمعيت تهران حدود 20 برابر حداقل آن، و 8 برابر متوسط آن است ميان &amp; nbsp; بخش هاي مختلف يك شهر، &amp; nbsp; حتي در شهر هاي سرمايه داري دنيا نيز اين نسبت ها &amp; nbsp; وجود ندارد در دستور‌العمل تهيه الگوي توسعه منطقه، مهندس غمامي، مشاوران را ملزم كرد كه جمعيت در وضع موجود ثابت بماند دكتر منصوري با اشاره به اينكه تراكم جمعيت برخي از نقاط تهران همچون قلعه مرغي، 800 نفر در هكتار است، گفت: متوسط تهران 110 نفر و برخي از نقاط آن 40 نفر در هكتار جمعيت دارد؛ بنابراين حداكثر تراكم جمعيت تهران حدود 20 برابر حداقل آن، و 8 برابر متوسط آن است. عضو هيات علمي دانشگاه تهران با اشاره به اين كه اين تضاد در بهره‌ مندي در فضا، حتي &amp; nbsp; در شهر‌هاي سرمايه داري دنيا وجود ندارد، گفت: اين موضوع به عنوان يك معضل در مطالعات گام اول ديده شد؛ و در حالي كه انتظار مي‌رفت در چشم انداز تهران نيز محروميت زدايي به عنوان يك اصل ديده شود و بر اين مبنا از طريق تعيين حداقل و حداكثرجمعيت در بهره‌مندي از سطح شهر، اين هدف دنبال شود، اما در دستور‌العملي كه مهندس غمامي &amp; nbsp; براي توسعه منطقه نوشت، براي مشاوران ضوابطي تعيين شده بود، از جمله آن كه جمعيت در وضع موجود ثابت بماند. مهندس زنوزي مسوول شوراي هماهنگي مشاوران مناطق، در گزارش خود به اجرايي نبودن آنچه كه تحت عنوان «الگوي توسعه منطقه‌اي»، ديده شده است اعتراض كرد عضو هيأت علمي دانشگاه &amp; nbsp; با اشاره به انتقادات مجريان طرح به ابعاد فني آن، گفت: در گزارشي كه مهندس زنوزي مسوول شوراي هماهنگي مشاوران مناطق ارايه كرد، به اجرايي نبودن آنچه كه تحت عنوان الگوي توسعه منطقه، ديده شده &amp; nbsp; بود اعتراض &amp; nbsp; كرد. از جمله ايشان معتقد بود ضوابط كلي پهنه بندي در مقياس تفصيلي قابل ارايه نيست. دكتر منصوري با انتقاد از رويكرد بخشي در مطالعات اين طرح گفت: در اين طرح، هشت مشاور، هر يك مسووليت‌هايي چون ترافيك، محيط زيست و نظير آن را عهده دار شدند و در كنار آن ها يك مشاور مادر عهده‌دار مسايل شهر‌سازي شد. مشاور مادر، خود پس از فرزندان زاده شد آيا مشاور مادر مي تواند &amp; nbsp; مسووليت دفاع از گزارش هفت مشاور ديگر را بر عهده گيرد؟ &amp; nbsp; وي افزود: بي آنكه ارتباط نهادي مشاور شهرسازي با مشاور مادر روشن شود، نام مشاور شهر‌سازي را مشاور‌ مادر گذاشتند، اما اين چه مادري است كه خود پس از فرزندان زاده شده است. وي با اشاره به اينكه نه شرح خدمات و نه انتخاب مشاوران، هيچ يك، از سوي مشاور مادر صورت نگرفته‌ است، به طرح اين پرسش پرداخت كه: «آيا مشاور مادر مي‌تواند مسووليت دفاع از گزارش هفت مشاور ديگر، از جمله سازمان حمل و نقل را بر عهده گيرد؟» تهيه هم زمان طرح جامع و تفصيلي يك دروغ بزرگ است تحويل هاي ميا ن كار نبود، ‌عملا امكان ارزيابي‌هاي ميان كار سلب شد دكتر منصوري با اشاره اين كه طرح تفصيلي در واقع همان طرح جامع است كه از مقياس يك پنج هزارم به مقياس ريزتر يك دو هزارم تبديل مي شود، گفت: تهيه هم زمان طرح جامع و تفصيلي يك دروغ بزرگ است. وي با اشاره به عدم وجود تحويل‌هاي ميان كار و تشريفاتي بودن شوراي راهبري گفت: عملا امكان ارزيابي‌هاي ميان كار سلب شد. طرح تهران خصلتي آمرانه دارد در اين طرح هيچ ساز و كاري وجود ندارد كه در قالب آن مشاركت مردمي به شكل واقعي صورت گرفته باشد در ادامه اين نشست، دكتر مطوف عضو هيات علمي دانشگاه شهيد بهشتي گفت: ما درباره شهرسازي خود آرمان گرايانه بحث مي‌كنيم، اما وقتي كه نمي توانيم شهر آرماني بسازيم، اقتدارگرايانه برخورد مي‌كنيم و به همين دليل به مراكز قدرت وصل مي‌شويم و با قانع كردن آن‌ها آمرانه طرح‌هاي خود را پيش مي‌بريم. وي با اعلام اينكه طرح تهران خصلتي آمرانه دارد، گفت: در اين طرح هيچ ساز و كاري وجود ندارد كه در قالب آن مشاركت مردمي به شكل واقعي صورت گرفته باشد. ارتباطي ميان طرح جامع تهران و طرح هاي بالادست، ازجمله ضوابط ملي آمايش سرزمين وجود ندارد &amp; nbsp; دكتر مطوف همچنين با اشاره به اين‌كه ارتباطي ميان طرح جامع تهران و طرح هاي بالادست وجود ندارد به تعدادي از بند‌هاي ضوابط ملي آمايش سرزمين مبني بر «‌ كاهش تمركز و تراكم جمعيت و فعاليت در مناطق پرتراكم كشور به ويژه تهران»، «تغيير نقش و عملكرد شهر تهران به عنوان مركزي با عملكرد بين المللي» و همچنين «استفاده از ظرفيت‌هاي اجتماعي، علمي و فرهنگي استان‌ها و مناطق كشور»، «رعايت ملاحظات امنيتي و دفاعي شهر‌هاي بمب‌باران شده و يا شهر‌هايي كه در آنها بمب كار گذشته شده است» اشاره كرد. وي افزود: در بند 15، رعايت اصول ايمني با الگوي پدافند غير عامل ديده شده است، اين در حالي است كه به رغم 8 سال بمباران در تهران در اين باره حتي يك كلمه در طرح جامع وجود ندارد. به گردن حرفه مندان نياندازيد در ادامه كارگاه بررسي و نقد طرح جامع تهران مهندس صدري، مدير عامل شركت مشاور مسوول طرح تفصيلي منطقه 22 تهران، با بيان اين كه بزرگترين اشتباه اين است كه ما اشتباهات گذشته را تنها به گردن حرفه مندان بياندازيم، به كميته مشتركي اشاره كرد كه ميان جوامع حرفه‌اي درباره مسايل تهران تشكيل شده است. نمي‌توانيم تمام مسايل توسعه شهري را پوشش دهيم محدود به توسعه فضايي و فيزيكي عمل مي‌كنيم مهندس صدري در ادامه گفت: بحث ما اين بود كه ما نمي‌توانيم تمام مسايل توسعه شهري را پوشش دهيم و محدود به توسعه فضايي و فيزيكي شهر عمل مي‌كنيم. وي متذكر شد: البته معتقد نيستم كه اين شيوه درستي است، بلكه معتقدم اين چيزي است كه در اختيار داريم. حضور مردم همواره فراموش شد هيچ يك از ما راه‌حلي براي آن نداشتيم وي با تاكيد بر اهميت مسأله تحقق پذيري و راه‌هاي وصول به هر حكمي در برنامه‌ريزي اذعان داشت: حضور مردم همواره فراموش شده است و هيچ كدام از ما راه‌حلي براي آن نداشتيم. ترافيك و محيط زيست و غيره اصلا هيچ ربطي به هم ندارند از بوم سازنگان نيز حرف شنوي ندارند بوم سازگان هم روي آن‌ها نفوذ ندارد مهندس صدري كه در دومين كارگاه بررسي و نقد طرح جامع تهران در تالار شهيد غريب دفتر مطالعات ايسنا سخن مي گفت با اشاره به ايرادات مهم طرح جامع تهران توضيح داد: ‌ ترافيك و محيط زيست و غيره اصلا هيچ ربطي به هم ندارند، كار خودشان را درست انجام نمي‌دهند و با هم هماهنگ نيستند؛ در عين حال از بوم سازنگان نيز حرف شنوي ندارند و بوم سازگان هم روي آن‌ها نفوذ ندارد. وقتي كه ما الگو‌هاي توسعه را تحويل داديم و طرح‌هاي تفصيلي را شروع كرديم، تازه مطالعات ترافيك را در دو جلسه به ما گفتند مدير عامل شركت مشاور مسوول تهيه طرح تفصيلي منطقه 22 تهران افزود: رابطه ما كه اساسا قطع است، يعني وقتي كه ما الگو‌هاي توسعه را تحويل داديم و طرح‌هاي تفصيلي را شروع كرديم، تازه مطالعات ترافيك را در دو جلسه به ما گفتند. مهندس صدري با بيان اين كه همه مي‌دانيم كه نقطه ضعف بسيار سنگين داريم، گفت: اما در اين راه قرار گرفته ايم و بايد تا آخر برويم. غمامي در خطي كه من گفتم نيست طيفي وجود دارد كه هنوز به طرح جامع از موضع نظام برنامه ريزي جامع گذاشته و از موضع دولت اقتدار گرا نگاه مي‌كند مهندس صدري در پاسخ به &amp; nbsp; گفته مهندس غمامي در اولين كارگاه بررسي و نقد طرح جامع دفتر مطالعات ايسنا، مبني بر آن كه: «مشاورين در طرح مشاركت داشته‌اند»، گفت: غمامي در خطي كه من گفتم نيست. وي افزود: خود غمامي البته خيلي هم با تجربه است اما طيفي وجود دارد كه هنوز به طرح جامع از موضع نظام برنامه ريزي جامع گذشته و از موضع دولت اقتدارگرا نگاه مي‌كند و اصلا نگاهي به شهرداري، كه نهاد در دورن قرار گرفته است ندارد. طيف مورد نظر در همين جا نيز نفوذ كرده است وي با اشاره به اينكه سعي ما بر اين بود كه نهاد را به شهرداري بياوريم گفت: اين موضع هنوز پياده نشده است، يعني آنكه طيف مورد نظر در همين جا نيز نفوذ كرده و حرف شهرداري، حكومت محلي، مردم و شوراي شهر را نمي‌زند. پرسش از چگونگي و چرايي پيدايي و انتخاب بوم سازگان پاسخي نداشت مسعود شفيق اعلام كرد: غمامي خود بايد پاسخ بگويد در ادامه اين نشست مسعود شفيق مدير عامل شركت مشاور مادر طرح جامع تهران گفت: اگر انتظار داريد كه من به جاي آقاي غمامي پاسخ بگويم، قطعا اين كار را نمي‌كنم و ايشان خود بايد پاسخ بگويند وي همچنين به پرسش طرح شده &amp; nbsp; در اولين كارگاه بررسي و نقد طرح جامع تهران، مبني بر چگونگي پيدايي و چرايي انتخاب «بوم سازگان» به عنوان شركت مشاور مادر طرح جامع تهران، &amp; nbsp; &amp; nbsp; به رغم وجود شركت‌هاي باسابقه ديگر پاسخ نداد و اين پرسش همچنان بي پاسخ ماند. &amp; nbsp; به يك «ايراني پلان» رسيده‌ايم اسم‌هايي همچون &amp; nbsp; طرح جامع، ساختاري و &amp; nbsp; راهبردي، &amp; nbsp; بازي است وي با اعلام اين‌كه ما به يك «ايراني پلان» رسيده‌ايم كه بعد‌ها بايد روي آن بنشينند و حرف بزنند، گفت: اسم‌هايي همچون مستر پلان (طرح جامع) استراكچر پلان (طرح ساختاري) و استراتژيك پلان (طرح راهبردي) بازي است. تعريفي براي برنامه ريزي راهبردي: اين كه چهار هدف بگذاريم و اهداف را از چشم انداز استخراج كنيم، انشاء است مدير عامل شركت مشاور مادر طرح جامع تهران در ادامه به تعريف «برنامه‌ريزي راهبردي» پرداخت و گفت: اين، مديريت تصميم سازي است كه مضمون برنامه ريزي راهبردي است و اين كه چهار هدف بگذاريم و اهداف را از چشم انداز استخراج كنيم، انشاء است. روش داريم، اما ننوشتيم در راه، آن را بدست مي‌آوريم كسي كه تحقيق در عمليات خوانده است بيايد و روش‌شناسي اين طرح را در بياورد تخصص من اين نيست وي گفت: طرح جامع تهران روش دارد، اما اين روش نوشته نشده و ما در راه، آن را به دست مي‌آوريم. وي گفت: بايد بعدا ما اين طرح را به دانشگاه‌ها ببريم و از اين طرح دكترين و روش‌شناسي در آورند. مديرعامل شركت مشاور طرح جامع مادر تهران: ‌ شايد كسي كه تحقيق در عمليات خوانده باشد بيايد و روش‌شناسي اين طرح را در بياورد، اما تخصص من اين نيست. وي افزود: ‌ از لحاظ روش بايد اول نوشته مي‌شد، نمي دانستيم. اصلا خود راه بگويدت چون بايد رفت. &amp; nbsp; از قول آقاي مهندس حبيب‌الهيان مي گويند: &amp; nbsp; ما چيزي [طرح] داشته باشيم، بعد با مشاركت اجتماعي آن را تكامل دهيم مسعود شفيق با اشاره به اينكه قانون بد از بي قانوني بهتر است، گفت: ‌آنچه كه از قول حبيب‌اللهيان و ديگران مي‌گويند، از اين قرار است كه ما چيزي [&amp; nbsp; طرح] داشته باشيم و بعد با مشاركت اجتماعي كه من نمي‌دانم و اميدورام در اين جلسه شما بگوييد چيست آن را تكامل دهيم. ما يك هدف داشتيم كه منطقه 22 جمعيتش اصلا بالا نرود دكتر منصوري راست مي گويد توزيع جمعيت اشكالاتي دارد وي با اشاره به اين كه قوانين بالا دست مي‌گويد كه ما عدم تمركز را در تهران دنبال كنيم گفت: ما 6 / 8 ميليون جمعيت تهران را حفظ كرديم. اما توزيع آن اشكالاتي دارد كه آقاي دكتر منصوري درباره‌ آن، راست مي‌گويند. وي افزود: ما يك هدف داشته كه منطقه 22 جمعيتش اصلا بالا نرود. با سيستم‌هاي جديد نرم افزاري و سخت افزاري؛ مي‌توان مطالب را كنار هم چيد مديرعامل شركت مشاور مادر طرح جامع تهران در پاسخ به اين انتقاد دكتر مطوف كه رابطه طرح جامع با طرح‌هاي بالا دست قطع است گفت: ما خودمان اين كاره باز بوديم، ما سيستم‌هاي جديد نرم افزاري و سخت افزاري داريم كه همانطوري كه هزاران نقشه را بر هم منطق مي‌كنند، براي ما شرايطي را فراهم مي‌كنند كه مي‌توان مطالب را كنار هم چيد. روي اسناد كار كرده بوديم، اما اگر مي‌خواستيم اين تحليل‌ها را بنويسيم از كار‌مان غافل مي‌مانديم چشم‌انداز داريم، تمام اسناد فرادست را هم دقيق ديده‌ايم اما تعهدي نداريم كه آن را به نهاد بدهيم &amp; nbsp; وي گفت: ما زماني كه طرح سازمان فضايي را داديم، سه ماه روي اسناد كار كرده بوديم اما اگر مي‌خواستيم اين تحليل‌ها را بنويسيم از كار‌مان غافل مي‌مانديم. وي افزود: ‌ ما چشم انداز داريم، تمام اسناد فرا دست را هم دقيق ديده‌ايم، اما چون همه اين‌ها اسناد پشت قضيه است، تعهدي نداريم كه آن‌ها را به نهاد بدهيم؛ چرا كه قرار بوده است، ما محصول را به نهاد ارايه كنيم. وي با تاييد بخشي نگري و مشكلاتي كه به دليل پديد آمدن مشاور «مادر» طرح، پس از انتخاب ساير مشاورين به وجود آمده است، گفت: همان‌طور كه آقاي دكتر منصوري گفت: ما زماني وسط گود آمديم كه نه شرح خدمات را نوشتيم، نه مشاورين را انتخاب كرده بوديم، بلكه همه آن‌ها بودند. مسعود شفيق افزود: ما در اين كار اصلا روي اين كار نكرديم كه بخش حمل و نقل چه مي‌گويد؟ بخش آب چه مي‌گويد؟ و آيا شرح خدمات آن را ما داده‌ايم يا خير؟ وي افزود: ما اصلاً به آن بسنده نكرديم و گروه موازي‌اي، از كارشناسان جوان تشكيل داديم. وي گفت: ما با روش دلفي همه روش‌ها را مي‌گيريم و همه را با هم محك مي‌زنيم. اصلا زمينه محلي ندارد و اصلا زمينه‌شان بخشي است ما مي‌دانستيم كه تكنيك شركت مطالعات حمل و نقل به اين چزي‌ها پاسخ نمي‌دهد مسعود شفيق افزود: ما ديديم ppg‌ها راهبردي است، رابطه حمل و نقل با شهر‌سازي و محيط زيست را مشخص مي‌كند، رفت و برگشت‌هايمان را با گروه انجام داديم و ديديم كه اصلا زمينه محلي ندارد و اصلا زمينه‌شان بخشي است. وي گفت: ما مي‌دانستيم كه تكنيك شركت مطالعات حمل و نقل به اين چزي‌ها پاسخ نمي‌دهد، اما ما كار خودمان را انجام داديم و وقتي كه ديديم نمي توانيم سيستم را با arcinfo پيش ببريم نشستيم و با زبان c خودمان چيزي نوشتيم. سند اكولوژيك شهر هفته پيش به دست ما رسيد براي رسيدن به نقشه پهنه بندي 6 گروه را عوض كرديم مدير عامل شركت مشاور مادر طرح جامع تهران، با اشاره به اينكه سند اكولوژيك شهر هفته پيش به دست ما رسيد، گفت: ما كه منتظر نمانديم، البته نياز هم نبود، مي‌دانستيم كه آن‌ها روي چه چيزي كار مي‌كنند. وي گفت: ما براي رسيدن به نقشه پهنه بندي كه در اين جلسه آن را در دست آقاي دكتر منصوري مشاهده مي‌كنيد، 6 گروه را عوض كرديم تا به آن رسيديم. زبان شنيدن مباحث دكتر شفايي وجود نداشت، درگيري ايجاد مي‌كرد، آن را كنار گذاشتيم ديديم كار دكتر جابري را هم نمي‌گيرند، آن را هم نگه داشتيم مسعود شفيق گفت: روز اول خانم دكتر شفايي كه خانمي نيويوركين بود و &amp; nbsp; zoning map نيويورك را &amp; nbsp; قبول داشت در طرح، كار كرد: اما چون در آن سو زبان شنيدن اين مباحث وجود نداشت، و درگيري ايجاد مي‌كرد &amp; nbsp; او را كنار گذاشتيم، اما جوهر بحث را گرفتيم. وي افزود: سپس گروه ديگري شروع كردند و دكتر جابري سه ماه به 600 قطعه كوچك رسيد، ديديم آن را هم نمي‌گيرند، آن را هم نگه داشتيم. مناطق &amp; nbsp; الگوهايي براي توسعه &amp; nbsp; دادند كه يك لحاف چهل تكه شد اما اين لحاف 40 تكه ظرف مدت 5 – 4 ماه با هم هم‌زبان شدند وي گفت: به مناطق هم گفتيم كار كنند؟ &amp; nbsp; الگوهايي براي توسعه دادند &amp; nbsp; كه يك لحاف چهل تكه شد. ما يك مدت آن را به ديوار‌ها زده بوديم، به ما دستور دادند آن را سريع برداريم، اما اين لحاف 40 تكه ظرف مدت 5 – 4 ماه با هم همزبان شدند. در 7 نشست گزارش‌هايي ميان كاري كه مي‌گويند نيست ارايه شده است هنوز خود من به عنوان مسوول هماهنگي طرح آن را نديده‌ام مدير عامل شركت مشاور مادر طرح جامع تهران كه در دومين «كارگاه بررسي و نقد طرح جامع تهران» در تالار شهيد قريب دفتر مطالعات ايسنا سخن مي گفت‌، افزود: شما درباره طرح جامعي سخن مي گوييد كه هنوز خود من به عنوان مسوول هماهنگي آن را نديده‌ام و قرار است كه دو روز ديگر گزارش نهايي اين طرح ارايه شود. وي گفت: در 7 نشست، گزارش‌هاي ميان كاري كه مي‌گويند &amp; nbsp; وجود ندارد، &amp; nbsp; ارايه شده است. 320 پايگاه امدادرساني براي مديريت بحران تجهيز شدند وي افزود: اين كه شنيدم مي‌گويند ما پدافند نداريم اصلا اين طور نيست، چيزي در حدود 320 پايگاه امداد رساني كه يكي از ويژگي هاي آن‌ها [استقرار در] فضاي عمومي است، برخي از اين‌ها عمدتا براي مديريت بحران از روز اول تجهيز شدند كه نقشه‌هايش گذاشته شده است. طرح جامع تهران مساله محور حركت كرده است ما به عنوان اليت (طبقه نخبگان) بايد با هم اجماع داشته باشيم وي گفت: طرح جامع تهران مساله محور حركت كرده است و به دنبال پاسخ گويي به اصلي‌ترين مسايل بوده است. وي در پايان ضمن گلايه از انتقادات اساتيد حاضر در جلسه گفت: ما به عنوان اليت (طبقه نخبگان) بايد با هم اجماع داشته باشيم. بر خلاف &amp; nbsp; گفته آقاي شفيق طرح تهران، مسئله گرا نيست، بلكه &amp; nbsp; محصول &amp; nbsp; گرا است با فرمايش اقاي شفيق موافق نيستم كه متدولوژي را به جريان زمان بسپاريم در ادامه اين نشست دكتر دانشپور عضو هيات علمي دانشگاه &amp; nbsp; علم وصنعت &amp; nbsp; با اشاره به اين كه بر خلاف آنچه كه مدير عامل مشاور ما در تهران مبني بر مساله گرا بودن اين طرح مي‌گويد، اما اين طرح مساله گرانيست و در واقع محصول گرا است. طرح جامع تهران بر خلاف &amp; nbsp; گفته &amp; nbsp; آقاي شفيق &amp; nbsp; محصول محور حركت &amp; nbsp; كرده است، &amp; nbsp; گفت: متدولوژي مبتني بر نظريه‌اي است، كه آن خود مبتني بر اپيستمولوژي و شناخت شناسي است. وي گفت: ‌ اگر ما موضع اپيستمولوژيك و محدوده شناخت شناسي خودمان را روشن نكنيم؛ اساسا نمي‌دانيم از كدام نظريه استفاده كنيم. پس از روشن شدن اين دو مرحله است؛ كه مي‌توانيم متدولوژي خود را روشن كنيم و با روشن شدن متدولوژي است كه مي‌توانيم تكنيك‌هاي خود را برگزينيم. دكتر دانشپور با اين توضيح گفت: من چندان با فرمايش اقاي شفيق موافق نيستم كه متدولوژي را به جريان زمان بسپاريم، اگر چه در مورد تكنيك‌ها كه ابزار انجام متدولوژي است اين امكان وجود دارد. نمي‌توان بحث مشاركت را به تعويق سپرد اگر كارفرما خود درك درستي از اين بحث ندارد، اين نيز جزء وظايف طرح است وي تاكيد كرد: نمي‌توان بحث مشاركت را به تعويق سپرد و اگر كارفرما خود درك درستي از اين بحث ندارد، اين نيز، جزء وظايف طرح است و طرح بايد در برابر آن احساس مسووليت كند. وي افزود: اگر چنين رويكردي خود چالش بر انگيز است اين طرح بايد اين چالش‌ها را آشكار كند و مخالفان را نشان بدهد. برداشت آقاي مهندس صدري از فضا برداشت من نبود فضا لايه‌هاي عديده‌اي از ابعاد اجتماعي – اقتصادي – فرهنگي است تاكيد بيش‌تر ايشان روي بعد كالبدي است آقاي شفيق نيز گفتند فضا تجلي همه اين‌ها است؛ اما به يك معنا قابل تفكيك هم هست و هر لايه‌اي بايد نقش و سهم و اندازه خود را ارايه و ايفا كند دكتر دانشپور همچنين افزود: برداشت آقاي مهندس صدري از فضا نيز برداشت من نبود. وي گفت: فضا براي من لايه‌هاي عديده‌اي از ابعاد اجتماعي – اقتصادي – فرهنگي است. عضو هيأت علمي دانشگاه علم و صنعت افزود: ‌ با كمي بي احتياطي استنباط من اين بود كه تاكيد بيش‌تر ايشان روي بعد كالبدي است. وي افزود: آقاي شفيق نيز گفتند فضا تجلي همه اين‌ها است؛ اما به يك معنا قابل تفكيك هم هست و هر لايه‌اي بايد نقش و سهم و اندازه خود را ارايه و ايفا كند، تا در نهايت اين فضا همه آن قابليت‌ها را در خود داشته باشد. طرح‌هايي كه تاكنون به مسوولين داده شده است، توسط چه كساني انجام گرفته است‌؟ دايره حرفه‌مندان كشور بسيار فراتر از همكاران نهاد است نگه داشتن طرح جامع و عدم انتشار نتايج آن كاري مثبتي نيست كه ما به آن افتخار كنيم در ادامه اين نشست دكتر مطوف در پاسخ به مهندس صدري گفت: اگر بگوييم حرفه‌مندان ما در تصميم سازي‌ها جايگاهي نداشتند؛ بايد به اين پرسش پاسخ بدهيم كه طرح‌هايي كه تاكنون به مسوولين داده شده است، توسط چه كساني انجام گرفته است. وي با اشاره به اين‌كه دايره حرفه‌مندان كشور بسيار فراتر از همكاران نهاد است گفت: نگه داشتن طرح جامع و عدم انتشار نتايج آن كاري مثبتي نيست كه ما به آن افتخار كنيم. هر قدر كه به زمين نزديك شويم، مردم از ما كه بالا هستيم اطلاعات بيشتري درباره‌ي محله خود دارند دكتر مطوف افزود: هر قدر كه به زمين نزديك شويم، مردم از ما كه بالا هستيم اطلاعات بيشتري درباره‌ي محله خود دارند. مسعود شفيق نيز در پاسخ گفت: اين بازي‌هاي دماگوژيك (عوام‌فريبانه) را كنار بگذاريم و صريح بگوييم مردم يعني چه؟ وي افزود: ‌ پوپوليسم يكي از خطرناك ترين چيز‌هاست و هر وقت اين گونه به مردم نگاه شده است با فاشيزم مواجه شده‌ايم. دكتر مطوف در پاسخ با اشاره به اينكه موضوع بحث وي ربطي به پوپوليسم ندارد، &amp; nbsp; به طرح‌هايي &amp; nbsp; در مناطق king cross و edin burg انگليس اشاره كرد كه خود در دوران تحصيل، شاهد نظرسنجي طراح آن از مردم، قبل از طراحي بوده است. آقاي شفيق «‌مديريت بحران‌» را با «ايمني (security) شهري» اشتباه گرفته اس ت دكتر مطوف در ادامه افزود: ‌ آقاي شفيق «‌مديريت بحران‌» را با «ايمني (security) &amp; nbsp; شهري» اشتباه گرفته است، در حالي كه ايمني شهري، فراتر از مديريت بحران است و به مجموعه ضوابطي اطلاق مي‌شود كه موجب مي‌شود هر شخص در خانه خود احساس امنيت كند. دكتر منصوري نيز گفت: آنچه كه در مورد مديريت بحران گفته شد، تصميمات و اقدامات ستاد مديريت بحران شهر تهران است و ربطي به طرح جامع ندارد. اگر معناي متدولوژي را مي‌دانستيد به صراحت نمِي‌گفتيد كه مشكل ما اين است كه ما اول كار نمي‌دانستيم متدولوژي چيست و مي‌خواهيم پرسان پرسان به آن دست يابيم در ادامه دومين كارگاه نقد و بررسي طرح جامع تهران در دفتر مطالعات خبر ايسنا، دكتر منصوري عضو هيأت علمي دانشگاه تهران، خطاب به مدير عامل شركت مشاور مادر طرح جامع تهران گفت: شما اگر معناي متدولوژي را مي‌دانستيد به صراحت نمِي‌گفتيد كه مشكل ما اين است كه ما اول كار نمي‌دانستيم متدولوژي چيست و مي‌خواهيم پرسان پرسان به آن دست يابيم. مسعود شفيق در پاسخ گفت: براي اين كه نمي‌دانستيم، هنوز هم به شما مي‌گويم نمي‌دانستيم. دكتر منصوري در پاسخ گفت: شما &amp; nbsp; منتقدين را عوام فريب خوانديد، اما اين عين عوام‌فريبي نيست كه بگوييد بعد از آن‌كه به پايان كار رسيديم، بگوييد متدولوژي ما اين بود. اگر شما بخشي بودن كار را تاييد مي‌كنيد، نبايد بگوييد مجبور بوديم اين گونه عمل كنيم دكتر منصوري گفت: اگر شما بخشي بودن كار را تاييد مي‌كنيد، نبايد بگوييد مجبور بوديم اين گونه عمل كنيم. مسعود شفيق پاسخ داد: من نگفتم ما مجبوريم، گفتم حل كرديم. دكتر منصوري در پاسخ گفت: شما خود مدعي حل كردن هستيد؟ اما چه كسي تاكيد مي‌كند كه شما قادر بوديد مشكل ارتباط قطع شده بين بخش‌هاي مطالعه را برقرار كنيد. مسعود شفيق پاسخ داد: شما بعد از شنيدن گزارش‌ نهايي تاييد مي‌كنيد. به نقشه‌اي اشاره كرديد كه به عنوان يكي از اسناد طرح، در دست من است دكتر منصوري در پاسخ گفت: اين هم اتفاقاً يك &amp; nbsp; موضع نامقبول &amp; nbsp; ديگر است كه &amp; nbsp; بگوييد &amp; nbsp; اطلاعي از طرح جامع نداريد. شما در همين جلسه اشاره به نقشه‌اي كرديد كه به عنوان يكي از اسناد طرح در دست من است و اين سندي است كه خود شما، رسما آن را به شوراي شهر داده‌ايد. لكه هاي &amp; nbsp; بافت فرسوده؛ &amp; nbsp; غلط و پر اشكال اگر متدولوژي صحيحي داشتيد مرحله به مرحله، طرح را به تصويب مي رسانديد وي افزود: اما خطاي شما اين جاست كه اگر متدولوژي صحيحي داشتيد، مرحله به مرحله و در گام اول، &amp; nbsp; چشم انداز و اهداف را به تصويب مي‌رسانديد و اگر &amp; nbsp; شوراي عالي شهر‌سازي و شوراي شهر تاييد كردند، به مرحله بعدي مي‌رفتيد؛ نه آنكه &amp; nbsp; لكه‌هايي را به عنوان بافت فرسوده بكشيد كه همه آن‌ها هم غلط و پر اشكال است. بي آن كه متن طرح اصلاح شود، تنها در پاورپوينت ايرادات اصلاح شد دكتر منصوري در ادامه گفت: شما آن قدر زيركي به خرج داديد كه وقتي به فصل چشم انداز و اهداف گزارش شما ايراد گرفته شد؟ بي آن كه متن طرح را اصلاح كنيد، تنها در پاورپوينت ايرادات را &amp; nbsp; برطرف كرديد؛ چنان‌كه گزارش ارديبهشت، در مقايسه با گزارش اسفند شما به شوراي شهر، دو صفحه‌ي سياست ها و راهبرد‌ها را اضافه دارد. اما شما نمي توانيد اشكالات آن را در پاورپوينت اصلاح كنيد؟ اين كار بايد در فرآيند طبيعي و منطقي خود حاصل مي‌شد و اگر نشد در يك هفته و دو هفته حاصل نخواهد شد؛ جز آنكه به ابتداي كار برگرديم. اهداف را از كجا بدست آورديد و چه كسي آن‌ها را تاييد و تصويب كرد؟ وي افزود: شما سه هدف فعاليت پذيري، انسجام و ارتقاي رفاه عمومي را مطرح كرديد، اما بحث ما اين است كه اين اهداف را از كجا بدست آورديد و چه كسي آن‌ها را تاييد و تصويب كرد؟ وي گفت: ‌ شوراي شهر، شوراي عالي شهر سازي و جامعه هاي حرفه‌اي و ده ها جامعه فني و تخصصي وجود دارد و در كنار آن‌ها مردم، به عنوان يك مرجع اطلاعات محسوب مي‌شوند كه هر يك مي‌توانند يكي از روال‌هاي مشاركت پذيري را در طرح فراهم كنند. منطقه 22 تهران به دستور شما فريز شد دكتر منصوري افزود: منطقه 22 تهران به دستور شما فريز شد، تحت فشار‌ ما كه مي گوييم شما به تراكم جمعيتي نابسمامان و ظالمانه موجود تهران نمي‌پردازند؟ مي‌گوييد ما آقاي صدري را راضي كرديم. جمعيت منطقه 22 درصد سيصد هزار نفر مي‌شود مدير عامل شركت مشاور مادر تهران گفت: جمعيت منطقه 22، صد هزار نفر است كه سيصد هزار نفر مي‌شود. دكتر منصوري گفت: آيا اين دويست هزار نفر بخشي از يك ميليون جمعيت مازاد نواحي پرتراكم است؟ مسعود شفيق افزود: اصلا از اين يك ميليون نفر به آنجا نمي‌بريم. اين‌ها پروانه‌هايي است كه صادر شده و در حال ساختن هستند صدري افزود: اين‌ها پروانه‌هايي است كه صادر شده و در حال ساختن هستند. مسعود شفيق افزود: ‌ مشكل شما من نيستم، مشكل دوستان نهاد هستند. توپ را در زمين آقاي مهندس حبيب‌اللهيان و غمامي نياندازيد شما از رانتي بهره برديد كه امروز بايد &amp; nbsp; به آن &amp; nbsp; پاسخ دهيد دكتر منصوري گفت: شما هر قدر بخواهيد اين توپ را در زمين آقاي مهندس حبيب‌اللهيان و غمامي بياندازيد و فرافكني كنيد و به اين سوال كه بوم سازگان چگونه و از كجا ظاهر شد پاسخ ندهيد؛ اين مساله شما را رها نمي‌كند. وي تصريح كرد: شما از رانتي بهره برديد كه امروز بايد بتوانيد به‌ آن &amp; nbsp; پاسخ دهيد. جلسه‌اي ديگر در پايان مسعود شفيق با اشاره به اينكه من در جايگاهي نيستم كه به بخشي از سوالات پاسخ بدهم، با توجه به محدوديت زماني، وعده داد در جلسه ديگري حضور پيدا كند و به پرسش‌هاي طرح شده پاسخ گويد. &amp; nbsp; دومين «كارگاه بررسي و نقد طرح جامع تهران» با موضوع «متدولوژي تدوين طرح» از سوي دفتر مطالعات خبرگزاري دانشجويان ايران (ايسنا) در تالار شهيد قريب اين خبرگزاري برگزار شد. به گزارش خبرنگار خبرگزاري دانشجويان ايران (ايسنا)، در اين كارگاه از مهندس جليل حبيب اللهيان، مدير نهاد مسوول تهيه طرح جامع و تفصيلي تهران، مهندس مجيد غمامي مسوول هماهنگي مشاوران اين طرح، مسعود شفيق مدير عامل شركت مشاور مادر طرح جامع تهران، مهندس بهرام فريور صدري، مدير عامل شركت مشاور مسوول تهيه طرح تفصيلي منطقه 22 تهران و تعدادي از استادان محترم دانشكده هاي شهر سازي دانشگاه‌هاي تهران دعوت به عمل آمده بود. در اين جلسه، حضور مهندس غمامي كه در اولين كارگاه نقد و بررسي طرح جامع تهران، به نمايندگي از مهندس حبيب اللهيان، پاسخگوي سوالات طرح شده استادان دانشگاه بود، ساعتي قبل از آغاز جلسه به دليل كسالت لغو شد و مسعود شفيق مدير عامل شركت مشاور مادر طرح جامع تهران، با تأكيد بر اين كه از پاسخگويي به سووالات مربوط به مهندس غمامي خودداري خواهد كرد، ‌ تنها به پاره‌اي از پرسش‌ها‌ي اساتيد دانشگاه پاسخ داد. شفيق متذكر شد: «براي مستند سازي اين طرح و ثبت واقعيات در تاريخ، مهندس غمامي خود بايد به اين پرسش ها پاسخ بگويد.» دكتر سيد امير منصوري عضو هيات علمي دانشگاه تهران، داراي دكتري مطالعات شهري با تخصص معماري منظر از دانشگاه لاويلت پاريس و دكتري معماري از دانشگاه سوربن، دكتر شريف مطوف عضو هيات علمي دانشكده معماري و شهرسازي دانشگاه شهيد بهشتي و داراي دكتري برنامه ريزي شهري از دانشگاه هريوت وات (hereiot - watt) انگلستان و دكتر سيد عبدالهادي دانشپور عضو هيأت علمي دانشكده معماري و شهرسازي دانشگاه علم و صنعت و داراي دكتري طراحي شهري از دانشگاه تهران، دكتر ناصر براتي معاون آموزشي - پژوهشي دانشكده معماري و شهرسازي دانشگاه بين‌المللي امام خميني و داراي دكتري شهرسازي از دانشگاه هريوت وات انگلستان، اساتيد شركت كننده در اين كارگاه بودند كه به بررسي موضوع ياد شده پرداختند. در اين كارگاه كه دو روز پيش از برگزاري آخرين جلسه ارائه گزارش رسمي نهايي طرح جامع تهران انجام گرفت، مسعود شفيق مدير عامل شركت مشاور مادر طرح جامع تهران، با اعلام اينكه ما به يك «ايراني ‌پلان» رسيده‌ايم گفت: طرح جامع تهران متدولوژي ندارد و آن را در طول راه بدست مي‌آوريم. در حالي كه وي معتقد است امروز دانشگاهيان و متخصصان «تحقيق در عمليات» بايد روش شناسي طرح جامع تهران را در دانشگاه‌ها كشف كنند، استادان شهرسازي معتقدند كه روش شناسي و نظريه يك طرح، مي‌بايست پيش از آغاز آن تعيين شود. مدير عامل شركت مشاور مادر طرح جامع تهران در اين كارگاه، در پاسخ به اين انتقاد اساتيد دانشگاه كه رابطه طرح جامع با اسناد بالا دست قطع است، از سيستم‌هاي جديد نرم افزاري و سخت افزاري سخن مي گويد كه همانطوري كه هزاران نقشه را بر هم منطق مي‌كنند، مي‌توان به وسيله آن‌ها مطالب را كنار هم چيد. همچنين در حالي كه فقدان «چشم انداز»، «اهداف كلي» و بسياري از بخش‌هاي اصلي در طرح جامع تهران، مورد انتقاد استادان دانشگاه قرار دارد، اما مسعود شفيق معقتد است كه چشم انداز و اهداف انشاء است. وي در خصوص فقدان مطالعات چشم انداز و اسناد فرادست مي‌گويد‌: تحليل‌ها انجام شده است اما ما تعهدي نداشتيم كه آنها را بنويسيم. مدير عامل شركت مشاور مادر طرح جامع تهران در اين نشست به ارائه تعريف خود از طرح راهبردي مي پردازد كه در ادامه مي خوانيد. در اين كارگاه استادان دانشگاه، به شدت نسبت به نامحرم تلقي كردن دانشگاه از سوي نهاد و عدم ارائه مستمر مطالعات انجام گرفته به دانشگاه، و به ويژه عدم ارائه گزارش هاي ميان كار اعتراض داشتند، مسعود شفيق نيز به اين نكته اعتراض داشت كه چرا زماني كه گزارش نهايي طرح منتشر نشده است، به نقد آن پرداخته مي‌شود. وي البته متذكر شد كه در هفت مرحله، گزارش هاي ميان كار ارئه شده است، اما استادان حاضر در اين نشست با بيان اين كه نقد هاي خود را بر اساس گزارش هاي رسمي نهاد طرح جامع تهران به شوراي شهر ارائه مي كنند، اطلاعات منتشر شده در اين گزارش‌ها و مرحله‌هاي ميان كار مورد نظر مدير عامل شركت مشاور مادر طرح جامع تهران را فاقد ويژگي هاي علمي يك گزارش ميان كار دانستند. تهيه يك طرح هرگز نمي تواند بدون اتكا به يك نظريه صورت گيرد مسوول هماهنگي مشاوران طرح جامع، خود معتقد بود نظريه‌اي پشتوانه اين طرح نيست به گزارش خبرنگار خبرگزاري دانشجويان ايران (ايسنا)، در ابتداي اين نشست دكتر براتي معاون آموزش پژوهشي دانشكده معماري و شهرسازي دانشگاه بين المللي امام خميني با اشاره به اينكه هنوز مشخص نيست نظريه‌اي كه بايد متدولوژي طرح جامع تهران بر اساس آن استوار باشد چيست؟، گفت: تهيه يك طرح هرگز نمي تواند بدون اتكا به يك نظريه صورت گيرد. وي با بيان اين‌كه در اين باره مسوول هماهنگي مشاوران طرح جامع، مهندس غمامي، مسووليت داشت، گفت: ايشان خود معتقد بودند نظريه‌اي پشتوانه اين طرح نيست. وي با اشاره به اين‌كه منظور از هم زماني طرح‌هاي جامع و تفصيلي مي‌توانست اين باشد كه پس از اتمام طرح جامع و قبل طي مسير طولاني تصويب طرح، بدون فاصله، طرح تفصيلي آغاز شود گفت: متاسفانه اين شكل اتفاق نيافتاد. دكتر براتي با اشاره به اينكه امروزه هيچ متدولوژي كه مردم در آن جايگاه نداشته باشند، وجود ندارد، گفت: در روشي كه مسوول هماهنگي مشاوران طرح جامع در پيش گرفت مردم حضور ندارند و اين عيب بسياري بزرگي در كنار عيب هاي بزرگ‌ ديگر طرح است، كه بايد توضيح بدهند چگونه مي‌توانند آن را رفع كنند. معاون آموزشي - پژوهشي دانشگاه بين‌المللي امام خميني (ره) افزود: اين نكته‌اي بديهي است كه تدوين چشم انداز نسبت به تدوين طرح مقدم است، اما مطالعات ساير بخش‌هاي طرح جامع قبل از آغاز مطالعات چشم انداز شروع شده بود. طرح، همان سبك و سياق روش طرح‌هاي جامع قديمي را دارد وي گفت: در حالي كه در طرح هاي جامع، بحث چشم انداز وجود ندارد، در طرح جامع تهران چشم انداز مطرح شده است و درست به همين دليل انتظار مي‌رفت كه ما با طرح و نظريه‌اي بسيار جديد‌تر مواجه باشيم، در حالي كه اين طرح، همان سبك و سياق روش طرح‌هاي جامع قديمي را دارد. دكتر براتي فزود: به نظر مي‌رسد كه ملغمه‌اي از نظريات مختلف در طرح به كار گرفته شده است. اين طرح بر اساس شرح خدمات تيپ 12 نيست، از سوي ديگر بر اساس آنچه هم كه درباره طرح‌هاي ساختاري – راهبردي گفته مي‌شود نيست؛ اما هر دوي آن‌ها هم هست. بخش‌هاي اصلي مطالعه مفقود بود با يك حركت سريع به مرحله طراحي‌ مي‌رسيد در ادامه اين نشست دكتر منصوري با اشاره به اين‌كه طرح هاي جامع پاسخگوي نياز ما نيست، پيش رفتن به سوي طرح‌هاي راهبردي را به عنوان يك اختلاف نظر اساسي خود با مهندس غمامي مطرح كرد. وي گفت: مهندس غمامي، فرآيند خطي ساده‌اي را تهيه كرده بود كه در آن بخش‌هاي اصلي مطالعه مفقود بود و با يك حركت سريع به مرحله طراحي‌ مي‌رسيد. وي افزود: اين فرآيند فاقد چشم‌انداز‏، اهداف كلي، جمع بندي امكانات و محدوديت‌ها، نظرسنجي از گروه‌هاي ذي نفع و ذي نفوذ و جمع بندي مطالعات بالادست و مرتبط بود. شرح خدماتي كه بيش ‌تر به يك كشكول شبيه بود آنچه كه مركز مطالعات تهيه كرده است چشم انداز نيست مطالعه انجام شده، عمدتا جهت گيري جمعيتي داشته و به ساير مسايل نپرداخته است مديران طرح اساسا سراغ گروه‌هايي كه مي‌توانند چشم انداز توسعه تهران را تهيه كنند نرفتند دكتر منصوري گفت: ‌ با گذشت مدتي از آغاز طرح، شرح خدماتي به نام مطالعات فرا‌دست طراحي شد كه بيش ‌تر به كشكولي شبيه بود كه همه چيز در آن وجود داشت و اين بخش به مركز مطالعات معماري و شهرسازي واگذار شد. عضو هيأت علمي دانشگاه تهران با اشاره به اين‌كه آنچه كه مركز مطالعات تهيه كرده است چشم انداز نيست، بلكه يك مطالعه ساده بخشي است، گفت: مطالعه انجام شده، عمدتا جهت گيري جمعيتي داشته و به ساير مسايل نپرداخته است. وي افزود: مي‌توانم بگويم مديران طرح اساسا سراغ گروه هايي كه مي‌توانند چشم انداز توسعه تهران را تهيه كنند نرفتند و از منابعي كه بايد استفاده كنند نكردند. جاي تهيه چشم انداز در آغاز و شروع مطالعات طرح است و نه به موازات تهيه آن سه ماه پس از شروع طرح، در حالي كه هنوز مطالعات چشم انداز گام‌هاي اوليه‌اش را بر مي‌داشت مرحوم ميرميران طرح سازمان فضايي تهران را ترسيم كرده بود وي گفت: مساله مهم‌تر اين‌جاست كه در يك فرايند طبيعي جاي تهيه چشم انداز، در آغاز و شروع مطالعات طرح است و نه به موازات تهيه آن. وي افزود: در بهمن 83 يعني سه ماه پس از شروع طرح، يك كروكي از مرحوم ميرميران وجود دارد كه تقريبا سازمان فضايي‌اي كه امروز هم اساس طرح جامع تهران است، در آن ترسيم شده است و اين در زماني به وقوع مي‌پيوندد كه هنوز مطالعات چشم انداز گام‌هاي اوليه‌اش را بر مي‌دارد. دكتر منصوري به نقد «موسسه اپور» (آتليه شهرسازي پاريس) اشاره كرد و گفت: به اعتقاد اپور سازمان فضايي‌ پيشنهاد شده در طرح جامع تهران بيش‌تر نتيجه يك رويكرد حسي به شهر تهران است تا يك دستاورد متدولوژيك. وي افزود: در واقع راه‌حلي كه تحت عنوان سازمان فضايي تهران يا ساختار شمالي – جنوبي آن به عنوان كانسپت اصلي مطرح شد، زماني ارايه شده كه بخش ديگر در حال تهيه چشم انداز بوده است؛ اين در حالي است كه رابطه چشم انداز با طرح، رابطه ابوت است و يكي فرزند ديگري است و در واقع سازمان فضايي، خود محصولي از چشم انداز است و بر مبناي آن به دست مي‌آيد. دكتر منصوري در پاسخ به پرسشي در باره اين گفته آقاي مهندس غمامي در اولين كارگاه نقد طرح جامع تهران در ايسنا، كه اگر ما مي‌خواستيم منتظر اجراي ديدگاه گروه پژوهش و ارزيابي درباره تدوين چشم‌انداز شويم به سه سال زمان نياز داشتيم، گفت: اين‌ها اغراق‌هايي است كه براي پوشاندن خطا‌ها مطرح مي‌شود. وي افزود: در كشكولي كه تحت عنوان «مطالعات فرادست» درست شد، مجموعه مطالعاتي قرار گرفت كه بايد در طرح وجود مي‌داشت، اما عملا اين مطالعات هيچ نقشي در فرآيند واقعي طرح نداشتند و تنها نقشي دهن پركن داشتند. حداكثر تراكم جمعيت تهران حدود 20 برابر حداقل آن و 8 برابر متوسط آن است در دستورالعمل تهيه الگوي توسعه منطقه، آقاي مهندس غمامي، مشاوران را ملزم كرد &amp; nbsp; كه جمعيت در وضع موجود ثابت بماند وي در خصوص فرايند تدوين چشم انداز توضيح داد: ما در مطالعات گام اول، آورده‌اي مشخص داشتيم تحت اين عنوان كه تهران با يك پراكندگي جمعيتي بسيار معارض مواجه است و در حالي كه تراكم جمعيت برخي از نقاط تهران، همچون قطعه مرغي 800 نفر در هكتار است، متوسط تهران 100 نفر و برخي از نقاط آن 40 نفر در هكتار جمعيت دارد، بنابراين حداكثر تراكم جمعيت تهران حدود 20 برابر حداقل آن و 8 برابر متوسط آن است. دكتر منصوري تصريح كرد: اين تضاد در بهره‌مندي از فضا ويژگي يك شهر كاپيتاليستي بسيار سرمايه‌دارانه و در تعارض با اهداف عدالت جويانه در شهر است. وي با اشاره به اين‌كه ميان بخش‌هاي مختلف يك شهر، حتي شهر‌هاي سرمايه‌داري دنيا، اين نسبت‌ها و اين اندازه اختلاف كه در داخل شهر تهران وجود دارد، ديده نمي‌شود، گفت: اين وضعيت كه طراحي شده نيست و ناشي از سوء مديريت در شهر است، به عنوان يك معضل ديده شد و &amp; nbsp; بر همين اساس، انتظار اين بود كه در چشم انداز تهران محروميت زدايي، به عنوان يك اصل پذيرفته شده و بر مبناي آن، از طريق تعيين حداكثر و حداقل جمعيت در بهره مندي از سطح شهر تهران، اين هدف دنبال شود، به نحوي كه به طور مثال به جاي 20 برابر اختلاف در بهر‌ه‌مندي مردم از فضا، 4 برابر اختلاف پذيرفته شود. وي افزود: بر خلاف اين رويكرد در دستورالعملي كه آقاي مهندس غمامي براي تهيه الگوي توسعه منطقه نوشت، براي مشاوران ضوابطي تعيين شده بود، از جمله آن كه جمعيت منطقه در وضع موجود ثابت بماند. وي با اشاره به اين‌كه اين شرط نه تنها به معناي بي توجهي به معضل بزرگي در شهر تهران، بلكه به معناي نهادينه كردن تبعيض است، گفت: ما معتقد بوديم شرط پيش گفته موجب بي عدالتي و دو قطبي شدن بيش از پيش شهر مي‌شود. وي افزود: جالب اين‌جاست كه در بخش راهبرد‌هاي زيست – محيطي، در پاور پوينتي كه به عنوان گزارش مطالعات طرح جامع در شوراي شهر ارايه شد، صراحتا گفته شده است كه ما بايد تراكم بافت‌هاي فرسوده را به نفع ايجاد نوعي عدالت در شهر كم كنيم. اما اين راهبرد، هرگز نمي‌تواند در برابر شرطي كه كارفرما گذاشته است، مقاومت كند. دكتر منصوري متذكر شد: اختلاف بر سر اين است كه آيا ما مي‌توانيم پيش فرض‌هايي بگذاريم و پس از آن بگوييم كه بر اساس اين پيش فرض‌ها يك پوستر را طراحي كنيم. مجريان طرح به دنبال تبديل تعاريف شخصي به تعاريف فني بودند مهندس زنوزي مسوول شوراي هماهنگي مشاوران مناطق، در گزارش خود، به اجرايي نبودن آنچه كه تحت عنوان الگوي توسعه منطقه اي ديده شده است، اعتراض كرد وي افزود: در گزارشي كه مهندس زنوزي مسوول شوراي هماهنگي مشاوران مناطق، ارايه كرد، به اجرايي نبودن آنچه كه تحت عنوان الگوي توسعه منطقه‌اي ديده شده است، اعتراض شد و از جمله ايشان، معتقد بود ضوابطي كلي پهنه بندي در مقياس تفصيلي قابل ارايه نيست. دكتر منصوري گفت: بنابراين حتي آن‌ها كه مجري طرح بودند، به ابعاد فني آن ايراد جدي داشتند و به دنبال آن بودند كه برخي از تعاريف را كه تعاريفي شخصي بودند، به تعاريف فني و عمومي تبديل كنند. در بيان اهداف، انگيزه تهيه طرح با اهداف آن اشتباه گرفته شده است نمي‌توانيم بي آن‌كه تعاريف خود را از اهداف كلي، چشم انداز، ضابطه عملياتي، راهبرد‌، سياست، فعاليت و نظير آن روشن كنيم، فرآيند را آغاز كنيم دكتر منصوري با اشاره به وجود ابهامات جدي در تعاريف پايه طرح و نامشخص بودن تعريف طرح از چشم انداز و اهداف، گفت: جمله‌اي به عنوان هدف طرح آورده شده است مبني بر آنكه طرح جامع با هدف تعيين نحوه ساخت و ساز در تهران تهيه مي‌شود. وي افزود: ما مي‌گوييم اين موضوع از محصولات و نتايج درجه سوم و چهارم طرح جامع است و حتي مي‌تواند انگيزه تهيه طرح باشد؛ در حالي كه ميان انگيزه و هدف طرح تفاوت است. وي گفت: در گزارشي كه به عنوان خلاصه مطالعات طرح جامع ارايه شده است سه هدف مي‌بينيم: 1- پاسخ‌گويي به مردم و سازمان‌ها در زمينه ساخت و ساز و عمران شهري 2- هدايت كنترل و نظارت بر ساخت و ساز شهري 3- هدايت سرمايه‌گذاري‌ها و برنامه‌ريزي‌ها و مداخلات مستقيم شهرداري و نهاد‌هاي خصوصي و عمومي ديگر. وي با طرح اين سه هدف گفت: من مخالف اين موضوع نيستم آنچه كه گفته شد، بخشي از نتايج و دستاودر‌هاي طرح است، اما يكي از اين نتايج، صدور پروانه جواز ساخت منزل يك فرد است؛ در حالي كه قرار است طرحي در فرا دست با هداف كلاني تهيه شود، پس از آن با سلسله مراتبي دست‌آورد‌هاي آن بر صدور پروانه يك منزل هم تاثيرگذار باشد، اما اگر بخواهيم اهداف پايين دست را در اين سطح ليست كنيم شايد به 5 هزار مورد برسيم؛ بنابراين ما بايد مواردي را به عنوان اهداف كلي طرح - كه تنها سه مورد انتخاب شده است - انتخاب كنيم كه ناظر به اصلي‌ترين نياز‌هاي شهر است. عضو هيأت علمي دانشگاه تهران گفت: به عنوان يك ايراد متدولوژيك ديگر، بايد توجه كنيم كه ما نمي‌توانيم بي آن‌كه تعاريف خود را از اهداف كلي، چشم انداز، ضابطه عملياتي، راهبرد‌ و سياست و فعاليت و نظير آن روشن كنيم، فرآيند را آغاز كنيم. وي افزود: ما سند مهمي را بر اساس اصطلاحات عاميانه در جامعه اي تنظيم مي‌كنيم كه حتي يك جزوه استاندارد، درباره آن‌ها وجود ندارد. وي گفت: ‌ آقايان شاهد هستند كه در اوايل طرح چه اندازه درباره‌ي واژه‌ها بحث شد، اما هيچ گاه متدولوژي طرح به تعريف مشخصي دباره‌ي ‌آن‌ها نرسيد. مطالعه بخشي نگر در اين طرح حاكم شده است مشاور مادر، خود پس از فرزندان، زاده شد آيا مشاور مادر مي‌تواند مسووليت دفاع از گزارش سازمان حمل و نقل را بر عهده گيرد؟ دكتر منصوري با انتقاد از اين كه مطالعه بخشي نگر در اين طرح حاكم شده است، گفت: هشت مشاور انتخاب شده‌اند، كه هر يك مسووليت‌هايي چون ترافيك، زيست – محيطي و نظير آن را عهده دار شده‌اند و در كنار آن‌ها يك مشاور مادر عهده‌دار مسايل شهر‌سازي شده است. وي افزود: بي آنكه ارتباط نهادي مشاور شهر‌سازي با ساير مشاورين روشن باشد، نام مشاور شهر‌سازي را مشاور ما‌در گذاشته‌اند، اما اين چه مادري است كه خود پس از فرزندان زاده شده است. دكتر منصوري در ادامه به طرح اين سوال پرداخت كه آيا مشاور مادر مي‌تواند مسووليت دفاع از گزارش سازمان حمل و نقل را بر عهده گيرد؟ وي گفت: قرارداد سازمان حمل و نقل به طور جداگانه با نهاد منعقد شده است و اين سازمان حداكثر موظف به هماهنگي با مشاور مادر است. وي متذكر شد: اين نوع هماهنگي، به معناي هيچ است. چرا كه در اين هماهنگي سازمان موظف به تبعيت از مشاور مادر نيست و هر يك از مشاوران مسوول كار خود هستند و اگر با هم اختلاف داشته باشند، هيچ يك رابطه برتري نسبت به ديگري نخواهند داشت، جز آن‌كه به نهاد، به عنوان قاضي شكايت كنند و اين قاضي اختلاف را حل كند. دكتر منصوري افزود: بر اين اساس مشاور مادر نمي‌تواند مسووليت را بپذيرد، چرا كه نه شرح خدمات آن را نوشته است و نه انتخاب مشاور از سوي آن صورت گرفته است و نه به طور نظام‌مند مشاور مورد نظر، تابع مشاور مادر است. وي گفت: ما اين روال را در گذشته داشته‌ايم كه يك مشاور مدير طرح مي‌شود اما در اين روال بخش ترافيك زير نظر مشاور اصلي است و اگر مشاور ترافيك ديدگاه او را اعمال نكند، مشاور اصلي اختيار برخورد با آن را دارد، اما در اينجا چنين اختياري وجود ندارد. وي افزود: ‌ به نظر مي‌رسد كساني كه اين فرآيند و رويه را طراحي كرده‌اند، مرحله اجرا، را با مرحله طراحي اشتباه گرفته‌اند و تصور مي‌كنند با جلسات هفتگي مي‌توان هماهنگي ميان مشاور مادر و ساير مشاورين را عملي كرد. دكتر منصوري ادامه داد: در مرحله اجرا كه همه برنامه‌ها مشخص است، ممكن است بتوان 5 دستگاه مختلف را هفته‌اي يك بار با يكديگر هماهنگ كرد، اما هنگامي كه برنامه‌ها مشخص نشده، چگونه مي‌توان در يك جلسه هفتگي به نتيجه رسيد. وي با بيان اين‌كه وقوع اين نوع هماهنگي، اساسا محال است، گفت: درست به همين علت است كه اپور به اين نظام عجيب ايراد گرفته است. دكتر منصوري در ادامه گفت: شما از مشاور بوم سازگان سوال كنيد كه آيا او مسووليت نتايج هفت مشاور ديگر را مي‌پذيرد؟ آيا اگر ايراداتي به مطالعات ترافيك وارد بود، بوم سازگان حاضر است اين نكته را بپذيرد كه ايرادات موجود بر عهده اوست؟ وي تصريح كرد: واقعيت اين است كه مطالعات مشاورين ديگر به بوم سازگان ارتباطي ندارد و بوم سازگان حداكثر مي‌توانسته انتقادات خود را مطرح كند. ما نيز شاهد دعوا‌هاي بوم سازگان در روند‌هاي هماهنگي با مشاوران بوديم. وي افزود: مشاور زيست – محيطي مي‌گفت ما اساسا امكان اين كه بتوانيم نقشه گسل‌هاي تهران را در مقياسي كه مورد نظر شماست ارايه بدهيم؛ نداريم و به رغم آنكه قرارداد هم نوشته شده است، اما به دليل آن‌كه اطلاعات آن وجود ندارد، ما نمي‌توانيم چنين چيزي را ارايه بدهيم. بوم سازگان در پاسخ مي‌گفت: اگر شما نمي‌توانيد زمين‌ها را به تفكيك طبقه بندي كنيد، من چگونه مي‌توانم بر اساس آن‌ها طرح ارايه بدهم. مشاور مربوطه، در پاسخ مي‌گفت: اين مشكل شما است و ما زير هيچ سندي را در اين رابطه امضاء نمي‌كنيم، مگر در مقياسي كه مشكل بوم سازگان را حل نمي كرد. وي ادامه داد: ‌ مي‌بينيم كه هر يك دلايل فني خود را داشتند اما اين دعوا درست به دليل آن است كه ما فرآيند طراحي را بخشي كرده‌ايم، بي آنكه ارتباط و نحوه هماهنگي آن‌ها با هم مشخص باشد. تهيه هم‌زمان طرح جامع و طرح تفصيلي يك دروغ بزرگ است ‌طرح تفصيلي فرزند طرح جامع و در واقع همان طرح است كه از مقياس يك پنج هزارم &amp; nbsp; به مقياس يك دو هزارم تبديل مي‌شود توجه كنيم در اين جا تهيه طرح و نه رد و بدل شدن اطلاعات، مورد نظر است دكتر منصوري كه در دومين كارگاه بررسي و نقد طرح جامع تهران در دفتر مطالعات ايسنا سخن مي گفت، با اشاره به اين‌كه ايراد متدولوژيك ديگري كه به اين طرح وارد است، تهيه هم‌زمان طرح جامع و طرح تفصيلي است، گفت: اين موضوع، دروغ بزرگي است كه هر قدر براي فهم معناي آن تلاش كردم به نتيجه نرسيدم. وي با اشاره به اين كه تهيه هم زمان طرح‌هاي جامع و تفصيلي واژه فريبنده و زيبايي است، گفت: توجه كنيم در اين جا تهيه طرح، و نه رد و بدل شدن اطلاعات، مورد نظر است. دكتر منصوري با بيان اين‌كه طرح تفصيلي و طرح جامع رابطه ابوت با يكديگر دارند، گفت: ‌طرح تفصيلي فرزند طرح جامع و در واقع همان طرح است، كه از مقياس يك، پنج هزارم به مقياس يك دو هزارم تبدل مي‌شود. دكتر منصوري افزود: اگر گوينده مراد ديگري از طرح تفصيلي و طرح جامع داشته باشد، مشكل با گوينده است، اما با تعريفي كه ما از طرح تفصيلي و طرح جامع مي‌دانيم، تا زماني كه طرح جامع نهايي نشود، امكان آغاز طرح تفصيلي نيست و اين درست همان مشكل و ابهامي است كه همه مشاورين مناطق طرح مي‌كردند. وي گفت: ‌ در واقع اين موضوع مورد پرسش آن‌ها بود كه زماني كه طرح مصوب بالا دستي وجود ندارد، آن‌ها چه چيز را به يك دو هزارم تبديل كنند. وي افزود: بر اساس قراردادي كه با مشاروان منعقد شده بود، قرار بر اين است كه تا اسفند ماه سال 84 طرح تفصيلي تهيه شود اما اين كار انجام نگرفته به دليل آن است كه اين يك قرارداد و يك تكليف لايطاق است. دكتر منصوري ادامه داد: گفته مي‌شود براي جلوگيري از دفع‌الوقت، ما شيوه جديدي را براي اولين بار در تاريخ ابداع كرده‌ايم، كه به طور ‌ هم‌زمان دو طرح را انجام مي دهيم، اما اين حرف‌ها به چه معناست؟ همه مشاوران مناطق مي‌گفتند؛ منطقه ما استعداد گردشگري، كار، فعاليت و بازار بين المللي اقتصادي دارد مشاوران مي‌گفتند ما چند بار الگوي توسعه مي‌دهيم، نهاد، بي آن‌كه ضوابط بالادست را داده باشد، آن‌ را رد مي‌كند آن‌ها ميزاني در دست ندارند كه بتوانند پينشهاد خود را با آن بسنجند من مي‌گفتم شما از مشاوران الگوي توسعه منطقه را نخواهيد، بلكه اقتضائات يا پتانسيل‌ هاي هر منطقه را از مشاور سوال كنيد و اين اطلاعات را به مشاور بالادست منتقل كنيد وي گفت: ما مي‌توانيم از مشاور منطقه بخواهيم اطلاعات پايين دستي را با بالا رد و بدل كند، چنان‌كه در آخرين مراحل، بالاجبار، كمي در مورد الگوي توسعه، اين كار انجام گرفت، اگرچه در آنجا نيز تحت فشار، كار به سامان نرسيد. عضو هيأت علمي دانشگاه تهران افزود: ما بار‌ها گفتيم الگوي توسعه طرح جامع تهران، موزاييك الگوي توسعه مناطق نيست و بارها در اين باره بحث شد. وي گفت: مشاوران مي‌گفتند ما چند بار الگوي توسعه مي‌دهيم، نهاد، بي آن‌كه ضوابط بالادست را داده باشد، آن‌ را رد مي‌كند و در اين ميان هم مشخص نيست كه هزينه انجام كار را چه كسي پرداخت مي‌كند. وي افزود: مشاوران مي‌گفتند: ما با چه ميعار‌ي منطقه را توسعه دهيم. در واقع همه مي‌گفتند؛ منطقه ما استعداد گردشگري، كار و فعاليت، بازار بين المللي اقتصادي دارد. چنان‌كه هر مشاوري مي‌تواند در منطقه خود، چنين پيشنهادي را طرح كند، اما مساله اين جاست كه آن‌ها ميزاني در دست ندارند كه بتوانند پينشهاد خود را با آن بسنجند، اما بي آن‌كه اين ميزان ارايه شود از او مي‌خواهند، الگوي توسعه را ارايه دهد. دكتر منصوري در ادامه گفت: من مي‌گفتم شما از مشاوران الگوي توسعه منطقه را نخواهيد، بلكه اقتضائات يا پتانسيل‌ هاي هر منطقه را از مشاور سوال كنيد و اين اطلاعات را به مشاور بالادست منتقل كنيد؛ او آن‌ها را با الزامات و اهداف و برنامه‌هاي ديگري كه مشاور در كلان مي‌بينند، تلفيق كند و طرح تهرا ن را بدست آورد و در اين فاصله نيز مشاور مادر، ملزم به رفت و برگشت اطلاعات با منطقه باشد. وي متذكرشد: اين روند رفت و برگشت اطلاعات است و نه رفت و برگشت طرح. اين‌كه طرحي ارايه شود اما اين طرح نه تاييد شود و نه رد شود، معنا ندارد همه اين مشكلات، به دليل دروغ بزرگي است كه در مورد تهيه هم‌زمان طرح مطرح شده است دكتر منصوري ادامه داد: آقاي غمامي مي‌گفتند شما طرحي را ارايه بدهيد، اين طرح نه تصويب مي‌شود و نه رد مي‌شود؛ اما اين نيز از جمله حرف‌هاي غير فني است و اين‌كه طرحي ارايه شود اما اين طرح نه تاييد و نه رد شود، معنا ندارد. وي گفت: آنچه كه ارايه مي‌شود يا از جنس اطلاعات و يا از جنس طرح و پينشهاد است. در هر دو صورت امكان تاييد يا رد آن وجود دارد و معنا ندارد كه گزاره‌اي با اين ماهيت به ما برسد و ما هيچ چيز درباره آن نتوانيم بگوييم. وي افزود: هنگامي كه سيستم، فرآيند و متدولوژي بالادست اشكال دارد، مي‌گويند شما پولتان را مي‌گيريد، اما ديگر چه كار داريد كه ما گفته‌ايم از پايين هم الگوي توسعه داده‌اند و با نوعي باج دادن مساله را مسكوت مي‌گذارند. دكتر منصوري تصريح كرد: واقعيت آن است كه ميزاني براي آن‌كه بخواهند بر اساس آن انجام وظيفه يا عدم انجام وظيفه مشاور را ارزيابي كنند، وجود ندارد؛ بنابراين ‌اگر بخواهند نظري منطقي ارايه بدهند ميزان و اطلاعاتي وجود ندارد، اگر بخواهند نظري غير منطقي بدهند، مشاور شاكي مي شود و مي‌گويد شما چه زماني براي من ميزاني ارايه كرديد كه امروز انتظار داشته باشيد بر اساس آن من الگوي توسعه ارايه دهم. وي يادآور شد: همه اين مشكلات، به دليل دروغ بزرگي است كه در مورد تهيه هم‌زمان طرح مطرح شده است. فرآيند رفت و برگشت در اطلاعات است و نه در محصول، در حالي كه طرح تفصيلي يك محصول است معناي فني طرح تفصيلي اجرايي شدن يا جزيي شدن طرح جامع است در اينجا گفته مي‌شود ميان يك محصول پيشيني و يك محصول پسيني هم‌زماني برقرار است عضو هيأت علمي دانشگاه تهران با تاكيد بر اين‌كه ما به فرآيند رفت وبرگشت قائل هستيم، گفت: فرآيند رفت و برگشت در اطلاعات است و نه در محصول، در حالي كه طرح تفصيلي يك محصول است. وي گفت: در اينجا گفته مي‌شود ميان يك محصول پيشيني و يك محصول پسيني هم‌زماني برقرار است؛ اين محال عقلي است و مثل آن است كه ما پيش از آنكه فاز يك معماري بنايي را طراحي كنيم، فاز دوم آن‌را طراحي كنيم. وي متذكر شد: گاهي اوقات سه فاز هم همزمان تهيه مي‌شود. اما هم‌زماني آن‌ها در يك دوره زماني معنادار است. به اين معنا كه بخشي از فاز يك قطعي مي شود و بعد فاز دوم همان بخش آغاز مي‌شود و همان قطعه‌اي كه فاز دوم آن قطعي شده است به اجرا سپرده مي‌شود. دكتر منصوري با تاكيد بر ضرورت در نظر گرفتن سلسله‌مراتب گفت: ما نمي توانيم رنگ كاشي مكاني را مشخص كنيم، بي آن‌كه بدانيم اساسا اين مكان اتاق است، حياط يا حمام و آيا اساسا به كاشي نياز دارد يا موزاييك؟ و به همين ترتيب در اسناد فني نيز نمِي‌توانيم طرح تفصيلي را بدون طرح جامع تهيه كنيم، چرا كه معناي فني طرح تفصيلي اجرايي شدن يا جزيي شدن طرح جامع است. خطاي بزرگ ديگر اينجاست كه در اين طرح تحويل‌هاي ميان كار وجود ندارد عملا امكان ارزيابي‌هاي ميان كار سلب شد بايد به نتايج مياني مي‌رسيديم و پس از تصويب و نهايي شدن آن به مرحله بعدي وارد مي‌شديم وي در ادامه متذكر شد: خطاي بزرگ ديگر اينجاست كه در اين طرح تحويل‌هاي ميان كار وجود ندارد. در واقع در اينجا وضعيت صفر و صد برقرار است. البته گزارش‌هايي جهت اطلاع به شوراي راهبري ارايه شده است. اما شوراي راهبري خود نيز تشريفاتي بود. چنان‌كه آقاي غمامي خود در اولين كارگاه نقد طرح جامع تهران در دفتر مطالعات ايسنا گفتند ما 17 الي 18 جلسه داشتيم. روشن است كه در طول يك سال و نيم، كه نيمي از اين جلسات با دعوا و قهر برخي و نيمي ديگر با تغيير مديران مواجه بود، اين شورا نقشي در مديريت طرح نداشت. دكتر منصوري ادامه داد: شورايي كه نبود، تحويل‌هاي ميان كار هم كه نبود، بنابراين عملا امكان ارزيابي‌هاي ميان كار سلب شد كه در اسناد فني خود پديده‌اي نو ظهور و يك اشكال فرايندي و متدولوژيك محسوب مي‌شود. وي در پايان اين بخش از گفته‌هاي خود تاكيد كرد: ما بايد به نتايج مياني مي‌رسيديم و پس از تصويب و نهايي شدن آن به مرحله بعدي وارد مي‌شديم. وي يادآور شد: اين‌كه سهم تصويب و تاييد آن‌ها چيست و بدست كيست موضوع جداگانه‌اي است كه بايد در جلسه جداگانه‌اي مورد بحث قرار گيرد. درباره‌ي شهرسازي خود آرمانگرايانه بحث مي‌كنيم، اما وقتي كه نمي‌توانيم شهر آرماني را بسازيم، اقتدارگرايانه برخورد مي كنيم به همين علت به مراكز قدرت متوسل مي شويم و با قانع كردن آنها آمرانه طرح‌هاي خود را پيش مي‌بريم در ادامه اين نشست دكتر مطوف عضو هيات علمي دانشگاه شهيد بهشتي گفت: اين پرسش كه شهرسازان چه حقي دارند كه براي مردم فضايي بسازند، با دو پاسخ مواجه شده است كه اولي به دليل تخصص و دومي به دليل نمايندگي مردم و از طريق ساز و كار‌هاي نمايندگي اين حق را براي آن ها قايل مي‌شود. وي با اشاره به اينكه شهر‌سازي در ايران اولين بار از سوي معماران و با نگاه مهندسي آغاز شد گفت: اين تخصص به معماران اجازه مي‌داد كه آزدانه فكر كنند، اجتهاد كنند و تصميم بگيرند. وي افزود: در معماري اگر طراحي آرمان گرايانه داده مي‌شد، از آنجايي كه سازنده آن خود معمار بود، امكان ساخت و تحقق آن وجود داشت، در حالي كه شهر را مردم مي‌سازند و فرآيند ساخت آن متفاوت است. دكتر مطوف كه در ادامه دومين گارگاه بررسي و نقد طرح جامع تهران در دفتر مطالعات ايسنا سخن مي‌گفت، افزود: البته در مقطعي در ايران دولت همچون ميدان نقش جهان و چهارباغ شهر را ساخته است، اما در دوران معاصر زماني كه معماران وارد شهر شدند و خواستند همان الگوي چهار باغ اصفهان را به گونه‌اي آمرانه ايجاد كنند، به دليل آن‌كه مردم آن را پس زدند موفق نشدند. وي افزود: خيابان 15 متري نقدي در خرمشهر را با همين رويكرد خواستند 60 متري كنند و به تعبير استاد حبيبي خواستند شابلن چهارباغ را بدون در نظر گرفتن مجموعه‌اي از مسايل اقليمي، فرهنگي و... به داخل شهر بچپانند، اما به رغم تخريب هزاران واحد مسكوني، طرح به نتيجه نرسيد. وي گفت: در منطقه عباس آباد تهران هم تصميم داشتند، همان شابلن چهارباغ را به زمين بگذارند و همين طور در خرمشهر، اما تا به حال موفق نشدند. دكتر مطوف گفت: در حالي كه درباره خرمشهر در سطح ملي سياستگذاري مي‌شد، تصميم گرفته شد آن را در جاي ديگري بسازند، اما نه خود آن ساخته شد و نه در جاي ديگري ساخته شد. وي افزود: به رغم هزينه كردن 600 ميليارد تومان در خرمشهر و طرح ايده‌هاي بزرگ از سوي شخصيت‌هاي بزرگ درباره اين شهر، اما با گذشت 24 سال هنوز 40 % اين شهر ساخته نشده است. عضو هيات علمي دانشگاه شهيد بهشتي گفت: هنگامي كه به بررسي چرايي اين وضعيت مي‌پردازيم به اين نظريه مي‌رسم كه ما گرفتار مشكل تئوريكي هستيم كه در تهران هم وجود دارد. وي در ادامه توضيح داد: ما درباره‌ي شهرسازي خود آرمان‌گرايانه بحث مي‌كنيم، اما وقتي كه نمي‌توانيم شهر آرماني را بسازيم، اقتدارگرايانه برخورد مي كنيم و به همين علت به مراكز قدرت متوسل مي شويم و با قانع كردن آنها آمرانه طرح‌هاي خود را پيش مي‌بريم. دكتر مطوف در ادامه افزود: از آنجايي كه در روش و مكانيزم شهرسازي در ايران دولت كار فرماست، طرح‌هاي آرمان‌گرايانه در پي راضي كردن دولت هستند و دولت نيز با تبليغات و ارايه تصوير‌هاي زيبا سعي مي‌كند مردم را قانع كند. طرح جامع تهران، خصلتي آمرانه دارد در اين طرح هيچ ساز و كاري وجود ندارد كه در قالب آن مشاركت مردم به شكل واقعي صورت گرفته باشد وي با اشاره به اين‌كه طرح جامع تهران نيز از اين قاعده مستثنا نيست تصريح كرد: طرح جامع تهران، خصلتي آمرانه دارد. در اين طرح هيچ ساز و كاري وجود ندارد كه در قالب آن مشاركت مردم به شكل واقعي صورت گرفته باشد. وي با بيان اينكه اين طرح رابطه خود را با مردم قطع كرده است گفت چگونه و در كجا مكانيزم مشكارت مردم در اين طرح تعريف شده است. طرح جامع تهران رابطه خود را با طرح‌هاي بالادست قطع كرده است متدولوژي طرح تهران همان متدولوژي آرمانگرايانه قديمي است دكتر مطوف كه در دومين كارگاه نقد وبررسي طرح جامع تهران در دفتر مطالعات ايسنا سخن مي گفت ادامه داد: طرح جامع تهران رابطه خود را با طرح‌هاي بالادست نيز قطع كرده است چرا كه زماني كه كارفرما را راضي مي‌كند نيازي به برقراري چنين رابطه‌اي نمي‌بيند. وي با طرح اين پرسش كه در طرح جامع تهران، تهران پايتخت كدام كشور است؟ گفت: در اين طرح پيوندي ميان اين طرح و طرح‌هاي ملي و آنچه كه طرح هاي بالادست درباره ايران يا طرح‌هاي ملي گفته است وجود ندارد. دكتر مطوف متذكر شد: ممكن است در اين باره حدس‌هايي در طرح زده شده باشد، اما مكانيزمي كه طرح را از چنين مبنايي استخراج كند ديده نمي‌شود. وي با تاكيد بر اين نكته كه بايد توضيح داده شود كه چگونه اين طرح، چشم انداز 20 ساله و مشكلات تهران را ديده است، گفت: در ضوابط ملي آمايش سرزمين مصوب 4/9/83 درباره تهران در ماده يك، كاهش تمركز و تراكم جمعيت و فعاليت در مناطق پر تراكم كشور به ويژه تهران و اصفهان ديده شده و مهار روند رو به رشد جمعيت و فعاليت در اين مناطق مورد توجه قرار گرفته است. وي افزود: در بند 2 نيز تغيير نقش و عملكرد شهر تهران به عنوان مركزي با عملكرد بين‌المللي و شهر‌هاي اصفهان، مشهد، تبريز، كرمانشاه و غيره با عملكرد فراملي ديده شده است. دكتر مطوف در ادامه گفت: در بند 5 ضوابط ملي آمايش سرزمين، بر استفاده از ظرفيت‌هاي اجتماعي، علمي و فرهنگي استان‌ها و مناطق كشور به ويژه شهر‌هاي تهران، شيراز و اصفهان تاكيد مي‌شود و در بند 13 رعايت ملاحظات امنيتي و دفاعي شهر‌هايي كه بمباران شده يا در آن‌ها بمب‌ كار گذاشته شده است مورد توجه قرار گرفته است. وي با اشاره به اين كه در بند 15 رعايت اصول ايمني با الگوي پدافند غير عامل ديده شده است، گفت‌: به رغم 8 سال بمباران تهران، در اين باره حتي يك كلمه در طرح جامع وجود ندارد. عضو هيأت علمي دانشگاه شهيد بهشتي عدم ارتباط طرح جامع تهران را با بند‌هاي پيش گفته در ضوابط ملي آمايش سرزمين، مورد انتقاد قرار داد و افزود: استفاده از شرايط جغرافيايي، عوارض طبيعي، پراكندگي مناسب در پهنه سرزمين، انتخاب عرصه‌هاي امن به لحاظ سوانح طبيعي و انتخاب مقياس بهينه در استقرار در جمعيت در طراحي تاثير بسيار بالايي دارد. دكتر مطوف با تاكيد بر اين‌كه در تجربه‌اي كه در باز‌سازي بعد از جنگ و بلاياي طبيعي بدست آورديم، نه تنها نتوانسته‌ايم طرح‌هاي مربوطه اجرا كنيم بلكه حتي نتوانستيم راهكار‌هاي واقعي ارايه دهيم، تصريح كرد: متدولوژي طرح تهران همان متدولوژي آرمانگرايانه قديمي است. ادامه دارد... در اين نشست مهندس جليل حبيب اللهيان، مدير نهاد مسوول تهيه طرح جامع و تفصيلي تهران حضور نيافت و اساتيد حاضر در جلسه خواستار برگزاري نشستي با حضور مسولين اين نهاد به منظور بررسي دقيق‌تر و دريافت پرسش‌هاي &amp; nbsp; خود در مورد طرح جامع تهران شدند. به گزارش خبرنگار خبرگزاري دانشجويان ايران، (ايسنا)، دكتر پورموسوي &amp; nbsp; مشاور شهردار تهران در امور توسعه و مطالعات شهري و رييس كميته علمي بررسي طرح جامع تهران در شهرداري تهران، با حضور در جمع اساتيد شركت كننده در سومين كارگاه نقد و بررسي اين طرح در دفتر مطالعات &amp; nbsp; ايسنا، با اشاره به اين‌كه نقدهاي علمي اساتيد مورد &amp; nbsp; مطالعه و بررسي شهردار تهران قرار گرفته است، گفت: از منظر شهردار تهران دغدغه‌هاي جامعه علمي و مراكز علمي – پژوهشي ما درباره طرح جامع تهران جدي است. &amp; nbsp; با اشاره به اين‌كه اگر شهردار نتواند به دغدغه‌هاي جدي مراكز علمي پاسخ منطقي و معقول بدهد، جاي ابهامات زيادي را براي مديريت شهر باقي مي‌گذارد، گفت: &amp; nbsp; اين نويد را به شما مي‌دهم كه شهردار تهران تأكيد دارند تا زماني كه اين طرح مراحلي ارزيابي خود را در شورايي علمي طي نكند هرگز به عنوان كارفرما &amp; nbsp; آن را به شوراي عالي شهرسازي ارسال نخواهند كرد. دكتر پورموسوي در خصوص برررسي هاي انجام گرفته در شوراي شهر و &amp; nbsp; شوراي عالي معماري و شهرسازي تصريح كرد: طرح نه به عنوان طرح خاتمه يافته از منظر شهردار تهران، بلكه در مراحل گزارش‌دهي مراحل انجام به شوراي عالي شهرسازي و شوراي اسلامي شهر تهران ارسال مي‌شود. وي با دعوت &amp; nbsp; به همكاري اساتيد در بررسي علمي و بي طرفانه اين طرح، گفت &amp; nbsp;: &amp; nbsp; شهردار تهران قائل به رويكردي علمي &amp; nbsp; است و قاطعانه معتقد است &amp; nbsp; تا زماني كه اجماع علمي براي تاييد اين طرح به وجود نيايد مسووليت آن را نخواهند پذيرفت. وي تأكيد كرد: &amp; nbsp; اين موضع قاطع ايشان است و مسووليت آن را هم مي‌پذيرد. دكتر پورموسوي &amp; nbsp; ادامه داد: البته همه‌ي ما قبول داريم كه هيچ طرحي نمي‌تواند 100% تامين‌كننده اهداف باشد‎‎؛ اما متفق‌القول هستيم كه بايد تامين‌كننده درصد بالايي از نظرات كارشناسان و ذي‌نفعان طرح باشد. وي در پاسخ به اين انتقاد اساتيد حاضر در كارگاه بررسي و نقد طرح جامع تهران &amp; nbsp; كه منطق مهندس حبيب‌اللهيان، مبني بر اين‌كه داشتن سندي با انبوه اشكال، بهتر از نداشتن آن است؛ نبايد توجيهي براي ناديده گرفتن ايرادات اين طرح واقع شود، گفت: البته ما معتقديم كه طرح بايد باشد اما به «هر قيمتي» را قبول نداريم، معتقديم طرح بايد باشد اما منطقي، علمي و عاقلانه! مسوول كميته علمي ارزيابي &amp; nbsp; با تأكيد بر &amp; nbsp; مشي &amp; nbsp; بي‌طرفانه و علمي اين &amp; nbsp; كيمته گفت: اين قول را از طرف آقاي شهردار به شما مي‌دهم كه ما راهكار جدي و اجرايي براي محك علمي اين طرح داريم و شهردار تهران معتقد است تأييد اين طرح تا زماني كه &amp; nbsp; در معرض قضاوت كارشناسان، ذي‌نفعان و مردم قرار نگرفته است، &amp; nbsp; درست نيست. مشاور شهردار تهران در امور توسعه و مطالعات شهري با اشاره به بحث‌هايي كه پيش از اين در كارگاه‌هاي بررسي و نقد طرح جامع تهران صورت گرفته است، گفت: همه بحث هايي كه تا &amp; nbsp; كنون مطرح شده است، بحث هايي منطقي و معقول هستند، بحث دراهداف،، بحث در متدولوژي و روش، به ويژه &amp; nbsp; معتقدم كه در اين طرح روش تجزيه تحليل كاملا مبهم است، روش تجزيه و تحليلي &amp; nbsp; كه قاعدتاً &amp; nbsp; بايد خروجي &amp; nbsp; مطالعات طرح جامع &amp; nbsp; بر مبناي آن استوار باشد‏، تعريف نشده است. وي افزود: همه‌ي همكاران دانشگاهي ما مي‌خواهند اين طرح شفاف و روشن از منافع مردم دفاع كند و در راستاي اعتلاي كشور باشد. وي متذكر شد: هنگامي كه از ما سوال مي‌شود آيا اين طرح در شأن جمهوري اسلامي ايران و كشوري كه اين همه متخصص دارد است؟ نبايد ناراحت بشويم؛ بلكه بايد براي آن دليل بياوريم. وي تأكيد كرد: مديريت فعلي تهران معتقد است كه ما بايد شأنيت اين كار را رعايت كنيم و با احترام به همه‌ي كارشناسان به بررسي آن بپردازيم، اما واقعا جبهه‌بندي و دوگانگي‌اي وجود ندارد، ما در كنار دوست عزيزمان آقاي مهندس حبيب‌اللهيان بايد به بحث علمي بپردازيم &amp; nbsp; و اين مردم هستند كه بايد قضاوت كنند. وي كه بر &amp; nbsp; پايبندي به بي‌طرفي و علمي بودن &amp; nbsp; ارزيابي &amp; nbsp; طرح جامع تهران تأكيد مي‌كرد، ارزيابي علمي و دوستانه اين طرح را به مثابه &amp; nbsp; يك فرصت براي نهاد تهيه كننده طرح جامع تلقي كرد. &amp; nbsp; &amp; nbsp; گفتني است شهردار تهران پيش از اين در مقاله اي كه در آخرين جلسه گزارش نهايي طرح جامع تهران‏، با حضور &amp; nbsp; وزير مسكن و رييس نهاد تهيه كننده طرح جامع و تفصيلي تهران &amp; nbsp; ارائه كرد‏، برخي از وجوه مطالعات طرح جامع از جمله هم زماني تهيه چشم‌اندازشهر‏، طرح تفصيلي و طرح جامع را مورد نقد و پرسش قرار داد. در ادامه كارگاه نقد و بررسي طرح جامع تهران در دفتر مطالعات ايسنا، اساتيد &amp; nbsp; دانشگاه با اعتراض به عدم انتشار گزارش نهايي طرح جامع تهران، تهيه و تصويب محرمانه طرح جامع تهران را &amp; nbsp; مضر به حال شهروندان و &amp; nbsp; بدترين رويكرد براي تصويب يك طرح تأثيرگذار در زندگي مردم عنوان كردند. دكتر منصوري با &amp; nbsp; اشاره به اين‌كه &amp; nbsp; همه دنيا، مشاركتي كردن تهيه برنامه‌هاي شهري را سرلوحه كار خود قرار داده‌اند گفت: نهاد تهيه ‌كننده طرح جامع تهران در يك برنامه‌ريزي حساب شده، سعي مي‌كند؛ &amp; nbsp; هرچه محرمانه‌تر و پنهاني‌تر اين كار صورت گيرد. &amp; nbsp; وي افزود: طرح جامعي كه اساتيد دانشگاه، شهرسازان و كساني كه حرفه و دغدغه‌شان شهر است، از آن اطلاعي ندارند؛ مردم بيچاره كي مي‌توانند درباره‌ آن نظر دهند و كدام يك از كارشناسان رده مياني كه در شوراهاي مختلف ارزيابي اين طرح شركت مي‌كنند‏، جرأت دارند به طرحي كه توانسته خود را از چشم همه پنهان نگه دارد، طرح اشكال كنند؟ &amp; nbsp; دكتر منصوري ادامه داد: در آخرين جلسه‌ گزارش نهايي طرح كه تنها جلسه‌ تشريح علني طرح بود، اعلام كردند جلسه ديگري براي پاسخ به اين سؤالات گذاشته مي‌شود؛ اما اين كار هم انجام نشد و اكنون طرح به صورت چراغ خاموش در كميته فني شوراي عالي شهرسازي و كميته برنامه‌ريزي استان در دستور كار قرار داده شده و با رايزني‌هاي گوناگون ارزيابي مي‌شود. دكتر پور موسوي مشاور شهردار تهران در امور توسعه شهري، در پاسخ &amp; nbsp; اعلام كرد به &amp; nbsp; مهندس جليل حبيب‌اللهيان، مدير نهاد تهيه كننده طرح جامع تهران پيشنهاد داده است كه خروجي طرح را به طور كامل در &amp; nbsp; يك سايت &amp; nbsp; ارائه كند. وي با تأكيد بر اين‌كه دليلي ندارد كه ما پنهان‌كاري كنيم، متذكر شد: &amp; nbsp; نبايد آنچه كه براي مردم تهيه شده است را پنهان كنيم. در ادامه اين نشست دكتر مطوف عضو هيأت علمي دانشكده معماري و شهرسازي دانشگاه شهيد بهشتي‌ با &amp; nbsp; اعلام اين‌كه من از تلاش‌هاي انجام گرفته در شهرداري تهران اطلاع‌ دارم، گفت: اما تهيه‌كننده طرح به نحوي در رسانه‌ها اطلاع‌رساني مي‌كند كه گويا اين كميته علمي در شهرداري تهران وجود ندارد و طرح به سرعت در حال تصويب است. دكتر منصوري نيز در ادامه افزود: وزير مسكن &amp; nbsp; نيز در مصاحبه‌اي اعلام كردند كه آبان‌ماه بررسي طرح به اتمام مي‌رسد. دكتر پورموسوي، مشاور شهردار تهران در امور توسعه شهري در پاسخ تصريح كرد: آقاي وزير بر مبناي گزارش وضع موجود آقايان اظهار نظر مي‌كنند. وي افزود: &amp; nbsp; ما خدمت آقاي وزير عرض كرديم كه تا زماني كه ارزيابي‌هاي كارشناسانه لازم در مورد نتايج طرح به عمل نيايد، تصويب آن منطقي نيست. در ادامه اين نشست دكتر منصوري با اشاره به اين‌كه &amp; nbsp; پيشنهاد ارايه كليه دستاوردهاي طرح روي يك سايت اينترنتي، در واقع تير خلاصي است به هر نوع رويكرد پنهان‌كارانه، گفت: تصميم شهردار انصافا جاي تقدير دارد و بايد به اين همت و عزم آفرين گفت؛ اما اين رويكرد آفتي دارد؛ آفت مورد نظر سياست دفع‌الوقت است! &amp; nbsp; وي توضيح داد: با توجه به شرايط اجتماعي ما، بحران‌هايي كه پي در پي مي‌رسد، تحولات سياسي، مديريتي و اضطرار هايي كه در اثر آنها تصويب هر طرحي مسامحه روبرو مي‌شود، بايد براي اين كار يك ضرب‌العجل گذاشته شود. عضو هيأت علمي دانشگاه تهران، &amp; nbsp; تصريح كرد: هيچ يك از نوشته‌ها و اسناد اين طرح محرمانه نيست. &amp; nbsp; كساني كه اين اسناد را تهيه كرده‌اند هيچ يك دستگاه محرمانه نبودند و اتفاقا افرادي نيستند كه اطلاعات محرمانه نزد آنها باشد. &amp; nbsp; دكتر منصوري متذكر شد: اگر مشاوران در اين زمينه مطلبي مي‌دانند طبيعتا همه دانشگاهيان ما هم مي‌توانند بدانند. وي افزود: &amp; nbsp; هر اندازه خواهش كرديم كه 90 صفحه پاورپوينت ارائه داده شده در &amp; nbsp; تنها جلسه گزارش نهايي طرح جامع تهران را به ما بدهند فايده‌اي نداشت. وي با اشاره به اين كه ميان كلاهبرداري و بدقولي تنها يك زمان، فاصله است، گفت: اگر آقايان بگويند دو ماه، سه‌ماه، چهارماه ديگر نتايج اين مطالعه را منتشر مي‌كنيم و مرتبآَ آن را به تأخير بياندازند، مشخص نيست در آن زمان آقاي قاليباف در اين مسؤليت باشند يا آن كه اضطراري در تهران پيدا مي‌شود كه مديران تصميم‌ مي‌گيرند يك سند ولو صوري در تهران تصويب كنند. دكتر منصوري ادامه داد: بنابراين اگر به عزم آقاي قاليباف يك قيد زماني نيز افزوده شود كه تا تاريخ مشخصي نتايج طرح در اختيار مردم قرار گيرد؛ اين عزم معنايي بسيار جدي پيدا مي‌كند. &amp; nbsp; دكتر منصوري كه در سومين كارگاه بررسي و نقد طرح جامع تهران در ايسنا سخن مي‌گفت، &amp; nbsp; با &amp; nbsp; بيان اين كه طرح جامع تهران ناظر به هيچ هدف روشن و تعريف شده‌اي نيست، گفت: &amp; nbsp; ادبياتي كه تحت عنوان اهداف كلان، در پاورپوينت‌ها ارائه شده است، همه در انتهاي كار تنظيم شده &amp; nbsp; و &amp; nbsp; در واقع ابتدا طرح تهيه شد و برنامه‌هاي خود را ارائه كرد و پس از آن اهداف تعيين شد. &amp; nbsp; وي افزود: گفته مي‌شود در بخش سكونت، جمعيت تهران بايد ثابت باشد؛ به دليل آن كه در طرح مجموعه شهري تهران، جمعيت بايد ثابت باشد؛ اين در حالي است كه طرح مجموعه شهري تهران، هيچ‌ پايگاه قانوني ندارد. در بخش مسكن يك‌باره مطرح مي‌شود كه مساحت مسكن تهران ثابت و تراكم هم در همه جاها در حد120% ثابت مي‌ماند؟ غير از «برخي از جاها» كه براي آن متر و ميزان و عدد و رقمي مطرح نمي‌شود و &amp; nbsp; شرايط و محدوده‌هاي آنچه كه به عنوان «برخي جاها»، مورد نظر است، شناور است. دكتر منصوري ادامه داد: اين طرح مي‌گويد نزديك به 20 درصد خانوارهاي تهراني فاقد مسكن هستند و ما بحران قيمت مسكن در تهران را داريم سهم مسكن اكنون در سبد هزينه‌هاي خانوار تهراني نزديك به 100 درصد است؛ &amp; nbsp; در حالي كه اين سهم، بايد 20 تا 30 درصد باشد. اما آيا طرح جامع اين موضوع را يك مسأله مي‌بيند؟ در اين صورت چه راه حلي را براي آن ارايه مي‌دهد؟ وي تصريح كرد: اگر اين طرح بخواهد اجرا شود، عملاً 20 درصد خانوارهاي تهراني بايد به دليل آن‌كه طرح جامع، توسعه مسكن را متوقف كرده از آن كوچ كنند چرا كه اساسا مسكني براي سكونت آن‌ها وجود نخواهد داشت، اين كه اين امر مبتني بر كدام سياست توسعه‌اي و راهبرد بالادستي است؟ مشخص نيست. &amp; nbsp; به تعبير ديگر مقدمات و متدولوژي تدوين محتواي طرح مفقود است. وي ادامه داد: تبعات فريزكردن ساخت مسكن در چنين شرايطي چيست؟ آيا اين تبعات مطالعه شده است؟ آيا غير از اين است كه افزايش 40 درصدي قيمت مسكن در سال جاري حاصل چنين سياست‌هايي است؟ طرح جامع در كجاي خود &amp; nbsp; زلزله را را به عنوان خطرناك‌ترين جدي‌ترين تهديد تهران &amp; nbsp; ديده است كه بر اساس آن بازسازي بافت فرسوده تهران را در يك برنامه 10، 15 يا 20 ساله پيش‌بيني كند؟ دكتر منصوري &amp; nbsp; افزود: بايد توضيح دهم دورنماي اقداماتي كه ما امروز براي حل مشكل بافت‌هاي فرسوده انجام مي‌دهيم 200 سال است، &amp; nbsp; چرا كه طرح بالادستي كه زمينه‌هاي قانوني الزام ساير دستگاه‌ها را به مشاركت در نوسازي بافت‌هاي فرسوده فراهم كند، پرداختن به اين موضوع را فراموش كرده است و &amp; nbsp; تنها در انتهاي طرح، بحثي تحت عنوان اراضي ذخيره نوسازي مطرح شده ‌است كه اگر جمع آن‌ها را در نظر بگيريم، &amp; nbsp; جمعيت بسيار ناچيزي مي‌توانند در آن استقرار يابند، اين در حالي است كه از سه ميليون نفر &amp; nbsp; جمعيت در اين زمينه سخن &amp; nbsp; گفته مي‌شود! عضو هيأت علمي دانشگاه تهران در ادامه تصريح كرد: &amp; nbsp; اهدافي كه طرح جامع خود را به آن‌ها متعهد ديده است، اهدافي خيالي، غير واقعي و گزينشي است. در ادامه سومين كارگاه بررسي و نقد طرح جامع تهران در دفتر مطالعات ايسنا، دكتر براتي عضو هيأت علمي دانشكده بين‌المللي امام خميني، با بيان اين‌كه هر اتفاقي كه در تهران به وقوع بپيوندد، به مثابه يك موج تمام مملكت را فرا خواهد گرفت، گفت: &amp; nbsp; بر اين اساس ما درباره موضوعي ملي ونه محلي سخن مي‌گوييم. وي با اشاره به اين‌كه برخي از مسائل علمي كه از گذر قانون عبور مي‌كنند، تبديل به مفاهيمي دگم مي‌شوند، افزود: &amp; nbsp; اين موضوع به خوبي نشان مي‌دهد كه تحول و نظريه پردازي در شهرسازي ما جايگاهي ندارد &amp; nbsp; و مفاهيم گنگ و مبهم است. وي افزود: در شرايطي كه ادعا اين بود كه قرار است روش‌هاي‌جديدي در تهيه طرح به كار‌گرفته شود، &amp; nbsp; شهر تهران مسئله يابي شود &amp; nbsp; و يك شهر تخت ديده نشود‌، متأسفانه در انتهاي كار انحرافي تاريخي پيش آمد كه اجازه نداد مطالعه‌اي كه قرار بود بر اساس آن مسائل تهران با روش‌هاي مختلف دريافت، دسته بندي، طبقه بندي و اولويت بندي مي‌شوند، انجام پذيرد؛ اگر چه اين موضوع نيز كافي نبود و به تعبير آقاي دكتر منصوري ما بايد مشخص كنيم كه اساساً جمهوري اسلامي پايتخت خود را چگونه تعريف مي‌كند دكتر براتي &amp; nbsp; در ادامه گفت: طرح جامع‌، در واقع خصلتي ضد برنامه‌اي دارد &amp; nbsp; چرا كه اين طرح وضعيت مشكلات فعلي تهران را تثبيت مي‌كند. عضو هيأت علمي دانشكده معماري و شهرسازي دانشگاه بين‌المللي امام خميني تصريح كرد: &amp; nbsp; اگر قرار است كه دوگانگي و دوقطبي بودن شهر تهران، اختلاف تراكم بسيار شديد جنوب و شمال، جمعيت و مسائل اجتماعي آن و مسائلي از اين دست تثبيت شوند، &amp; nbsp; جاي اين سووال پيش مي‌آيد كه اساسا چه دليلي براي تهيه اين طرح وجود دارد؟ دكتر براتي &amp; nbsp; با اشاره به بازديدي علمي از پاريس گفت: &amp; nbsp; در &amp; nbsp; پاريس &amp; nbsp; جدايي طبقات را به ضرر جامعه تلقي مي‌كردند و بر‌اين اساس آن‌ها مجموعه‌اي مي ساختند كه بخشي از آن كاملاً‌خصوصي بود، بخشي ديگر سوبسيددار و بخشي از آن به كلي در مالكيت شهرداري قرار داشت. اين درحالي است طراحي همه آن‌ها يكسان بود. و ي گفت: بي آن‌كه خواسته باشم اين الگو را تأييد كنم، از اين طرح مي توانيم به اين نتيجه برسيم كه آن‌ها براي حل مشكلات اجتماعي خود راه حل‌هايي را جستجو مي‌كنند. وي تأكيد كرد: &amp; nbsp; &amp; nbsp; &amp; nbsp; بنابراين حداقل مسووليت ما اين بود كه مشكلات شهر را بشناسيم و سعي كنيم از طريق برنامه ريزي كالبدي آن را تخفيف دهيم. در حالي كه اين كار نيز انجام نگرفت. وي افزود: همه ما مي دانيم كه آلودگي، ترافيك و خطرپذيري زلزله در تهران از جمله مهمترين مشكلات آن است، اين در حالي است كه طرح جامع اساسا به اين مشكلات بي‌توجه است و همه اين مشكلات را هم‌تراز و تخت مي‌گيرد و تقريباً همان روندهاي گذشته را در پيش مي‌گيرد. دكتر براتي با اشاره به اين‌كه &amp; nbsp; در مطالعات گام اول مشخص كرديم كه يكي از مهمترين مشكلات شهر تهران بلكه عامل مهم وضعيت كنوني آن، مشكلات مالي و مديريتي آن است، گفت: چگونه طرح، قبل از آن‌كه مشكلات مديريتي و مالي را حل كند فروش تراكم را ممنوع مي كند. وي ادامه داد: &amp; nbsp; مؤسسه اپور (آتليه شهرسازي پاريس) همه آن‌چه كه امروز به عنوان نقد هاي علمي و تخصصي اين طرح مطرح مي‌شود را به عنوان ايرادات اين طرح اعلام كرد. وي &amp; nbsp; افزود: اپور از تهيه كنندگان طرح مي‌پرسيد كه برنامه‌ريزي مسكن در طرح شما كجاست؟ و اگر بخش عظيمي از طرح شهر عظيمي مثل تهران را برنامه ريزي مسكن به خود اختصاص ندهد به چه دردي مي‌خورد؟ آن‌ها مي گفتند كه شما علاوه بر برنامه‌ريزي مسكن، برنامه‌ريزي محيط زيست نيز نداريد، به سيماي شهر نيز نپرداخته‌ايد. دكتر براتي ادامه داد: به محض ترجمه گزارش اپور، به يكباره اين موسسه بايكوت شد. اما اگر اپور اين طرح را قبول ندارد، دانشگاه نيز آن را قبول ندارد. مديران شهرداري و مردم هم قبول ندارند، پس براي چه كسي تهيه مي‌شود؟ وقتي كه از آن‌ها مي‌خواستيم حداقل با مديران شهرداري رايزني كنند، مي‌گفتند تخصص مديران شهرداري اين موضوع نيست، دو ماه ديگر هم تغيير مي‌كنند. من مي‌گفتم شما هم تغيير مي‌كنيد، دولت هم تغيير مي‌كند. شرايط هم در حال تغيير است، اما به هر حال آن‌ها كساني هستند كه با مسائل شهر درگير هستند و اگر آن‌ها نمي‌فهمند و محرم محسوب نمي‌شوند، پس آيا در نظر گرفته ايم كه از جمله همين افراد در آينده چگونه مي‌خواهند آن را اجرا كنند. ما 50 سال است كه تجربه مي‌كنيم مردم و مسوولين با زور و اجبار طرح را اجرا نمي‌كنند. ادامه دارد... شهردار تهران شب گذشته در برنامه زنده تلويزيوني «امروز تهران» حضور يافت و به ارائه توضيحاتي درباره حمل و نقل عمومي شهر، اتوبوس هاي brt، مترو، تبصره 13، افتتاح پروژه هاي عمراني، آسفالت، برج ميلاد، نظافت شهر تهران و... پرداخت. به گزارش سرويس «شهري» ايسنا، دکتر محمد باقر قاليباف که در برنامه زنده تلويزيوني «امروز تهران» حضور يافته بود، با اشاره به اينکه يکي از مهمترين دغدغه هاي شهرداري بحث حمل و نقل عمومي است، اظهار کرد: اعتقاد داريم که اگر بخواهيم معضل ترافيک تهران را حل کنيم و به يک رفاه عمومي دست يابيم، مهمترين راهکار توجه به موضوع حمل و نقل عمومي است. شهردار تهران افزود: روش هاي سلبي مثل زوج و فرد کردن و گسترش محدوده طرح ترافيک، اگر به عنوان يک فرصت براي دستيابي به تصميمات جدي و اساسي باشد، در کوتاه مدت ممکن است موجب اثرات خوبي شود اما اگر به عنوان يک کار دراز مدت به آن ها نگاه شود و در پي تصميمات سلبي به دنبال تصميمات ايجابي نظير گسترش حمل و نقل عمومي نباشيم، هر چه زمان سپري شود معضل ترافيک جدي تر مي شود. وي با اشاره به تدابير مقطعي انديشيده شده براي آغاز به کار مدارس که با ماه مبارک رمضان نيز همزمان شده است، افزود: هماهنگي هايي براي ساماندهي سرويس مدارس انجام شده و معاونت حمل و نقل و ترافيک هم نرخ و چگونگي سرويس رساني به مدارس را اعلام کرده است. قاليباف در ادامه با بيان اينکه توجه و گسترش حوزه اتوبوسراني در دستور کار شهرداري است، افزود: اتوبوسراني شهر تهران از دو جهت زيبنده اين شهر نيست. اولا نوع اتوبوس هايي که استفاده مي شود براي درون شهر مناسب نيستند و در کمتر جايي در دنيا از چنين اتوبوس هايي که معمولا ارتفاع زيادي از زمين دارند و يک کابين هستند و کولر مناسبي ندارند استفاده مي شود و ثانيا در نوع بکارگيري اتوبوس ها مشکل داريم و در طول روز اتوبوس ها در کنترل ما نيستند به اين معنا که صبح که از پايانه خارج مي شوند، نوع خدمات رساني به شهروندان در اختيار راننده و با توجه به وجدان کاري وي است. شهردار تهران افزود: البته من در همين جا از تمامي رانندگان اتوبوسراني تقدير و تشکر مي کنم و اعلام مي کنم ما نسبت به آن ها بي اعتماد نيستم و اعتقاد داريم تا زماني که ما به راننده خدمات مناسب ارائه ندهيم و به تبع آن سرويس دهي مناسب به مسافر وجود نداشته باشد و وضعيت ايستگاه ها، بليط و... مطلوب نباشد، شرايطي بوجود مي آيد که به هيچ وجه زيبنده نظام ما و مطابق با کرامات انساني نيست. قاليباف با اشاره به اينکه در سيستم brt تمام تلاش ها بر اين است که در شهر اولويت به حمل و نقل عمومي داده شود، گفت: بيشترين حجم معابر و سطح خودرويي شهر بايد در اختيار اتوبوس ها قرار گيرد و همه برنامه هاي ترافيکي بايد به نفع سيستم حمل و نقل عمومي طراحي و اجرا شوند که در مورد سيستم brt اين موارد در نظر گرفته شده است. وي با تاکيد بر اينکه هيچ کدام از ايستگاه هاي اتوبوس فعلي شرايط مناسبي ندارند، گفت: در مسير brt پايانه شرق تا ميدان آزادي در طول نزديک به 27 کيلومتر تعداد 28 ايستگاه پيش بيني شده است که اين ايستگاه ها که 60 متر طول و 3 متر عرض دارند هم اکنون ساخته شده و در صورت آمادگي و مناسب بودن شرايط ما اين قابليت را داريم که ظرف 15 روز تمامي اين ايستگاه ها را در محل خود نصب کنيم. به گفته قاليباف از ديگر ويژگي هاي سيستم brt آن است که وقتي اتوبوس در ايستگاه توقف کرد، ظرف مدت 30 ثانيه کار سوار و پياده شدن مسافران انجام مي شود و در اين سيستم همانند مترو و با استفاده از همان کارت هاي اعتباري مترو مسافران هزينه سفر خود را پرداخت مي کنند. وي افزود: تابلوهاي نمايشگر اطلاع رساني نيز در ايستگاه هاي brt قرار دارند که مسافران را از زمان ورود اتوبوس به ايستگاه ها آگاه مي سازند. شهردار تهران افزود: زمان زيادي براي پياده و سوار شدن در اتوبس ها هدر مي رود و بايد از تمام ظرفيت ها براي افزايش سرعت نقل و انتقال در سيستم حمل و نقل عمومي استفاده کرد. قاليباف با اشاره به اينکه تمامي مسافران چه از سمت شرق به غرب و چه از سمت غرب به شرق در سيستم brt در يک ايستگاه مي ايستند و در واقع يک ايستگاه در وسط خط ويژه brt قرار مي گيرد، اظهار کرد: تمامي اتوبوس هاي استاندارد brt چپ در هستند و اين موضوع بر اساس اصول و تجاربي است که در دنيا متداول است. وي با اشاره به برخي اظهارات مبني بر بدون مطالعه بودن پروژه brt اظهار کرد: مدت 9 ماه به طور دقيق بر روي پروژه brt مطالعه شده است و بيش از 2 هزار صفحه مطالعات شهرداري در حوزه brt موجود است. شهردار تهران افزود: البته brt کار جديدي نيست که ما انجام داده باشيم و در بسياري از کشورها ساليان سال است که اين سيستم اجرا مي شود. قاليباف ادامه داد: خريد اتوبوس هاي مخصوي اين سيستم در اختيار ما نيست و وزارت کشور از طريق ستاد تبصره 13 اتوبوس هاي مورد نياز ما را تامين مي کند. وي افزود: حتما وزير کشور تاييد مي کنند که حدود 3، 4 ماه قبل در مورد اين موضوع صحبت کرديم و ايشان هم با پيگيري و جديت قول مساعد دادند که اتوبوس هاي 2 کابين هم سطح زمين خريداري شوند که ان شاء الله تا پايان سال تعدادي از اين اتوبوس ها به ناوگان حمل و نقل عمومي تهران اضافه مي شود. شهردار تهران همچنين گفت: با يکي از شرکت هاي خودرو ساز داخلي که قابليت هاي فني را دارند که اتوبوس چپ در هم توليد کنند توافقاتي انجام شده است و بر اساسي قولي که به ما داده اند حداکثر ظرف 50 تا 60 روز آينده حداقل 300 دستگاه اتوبوس تحويل مي دهند. وي افزود: در صورت تحويل اتوبوس هاي چپ در و با توجه به اينکه ايستگاه ها هم آماده است، کار انجام مي شود تا در آينده اتوبوس هاي دو کابين هم تحويل داده شوند. شهردار تهران در بخش ديگري از سخنانش با اعلام اينکه همزمان با آغاز سال تحصيلي جديد به شهروندان تهراني قول مي دهم ميزان اتوبوسي که در اختيارمان هست را تا حد امکان عملياتي نگه داريم، گفت: طبيعتا بين 20 تا 25 درصد ناوگان اتوبوسراني هميشه در تعميرگاه، نگهداري، سرويس و... قرار دارد اما با توجه به آغاز سال تحصيلي جديد تلاش مي کنيم که بيش از 80 درصد ظرفيت اتوبوسراني را به حالت عملياتي براي خدمت رساني به شهروندان آماده نگه داريم. وي افزود: 80 درصد ناوگان اتوبوسراني قريب 6 هزار اتوبوس مي شود که ما در تهران ظرفيت 11 هزار اتوبوس در ناوگان حمل و نقل عمومي را داريم که هنوز اين ظرفيت از طريق ستاد تبصره 13 به ما واگذار نشده است. شهردار تهران تصريح کرد: سهميه شهرداري تهران از تبصره 13 در سال 85 به طور کامل واگذار نشد و در سال 86 هم تا اين لحظه به طور کامل سهميه واگذار نشده است. وي با اشاره به نبود شبکه حمل و نقل در شهر تهران افزود: مفهوم شبکه حمل و نقل به صورت عاميانه آن است که هر شهروندي از محل زندگي، کار و يا تحصيل خود خارج شد پس از طي حداکثر 350 متر به يکي از ايستگاه هاي حمل و نقل شهري برسد و در هر ايستگاه به طور مشخص دريابد که با چه وسيله اي و در چه زماني و با چه قيمتي به مقصد خود مي رسد. شهردار تهران در ادامه مباحث مربوط به حمل و نقل عمومي از مترو به عنوان ستون فقرات حمل و نقل شهري ياد کرد و گفت: در تمامي کلان شهرهاي جهان هزاران کيلومتر مترو وجود دارد و اين مکانيزم حمل و نقلي از اهميت ويژه اي برخوردار است و ما نيز در تهران مترو را به عنوان مهمترين وجه در حوزه حمل و نقل ريلي در نظر گرفته ايم. وي افزود: با صراحت مي گويم که مهمترين مشکل ما در بحث مترو نقدينگي است و دولت و مجلس محترم در حوزه حمل و نقل عمومي و توسعه مترو بايد بيش از اين به شهرداري کمک کنند. شهردار تهران تصريح کرد: با توجه به اينکه مسير تهران - کرج مترو محسوب نمي شود ما در تهران کمتر از 50 کيلومتر مترو داريم و اين بدان معني است که ما در طول 25 سال تنها نزديک به 50 کيلومتر مترو در تهران احداث کرده ايم. قاليباف تاکيد کرد: به عنوان شهردار تهران به طور روشن و شفاف به مسئولان در همه رده ها در دولت و مجلس اعلام مي کنم و به مردم شريف تهران نيز قول مي دهم در صورت تامين اعتبارات و حل شدن مشکلات در طول يک دوره 5 ساله حداقل 75 کيلومتر مترو در تهران تحويل دهم. وي افزود: در صورت تخصيص واگن ها ظرفيت مسافربري مترو به 3 ميليون نفر خواهد رسيد که اين موضوع را ما در سال 84 هم به مجلس و هم دولت اعلام کرديم. شهردار تهران افزود: در آن زمان اعتبار lc باز نشد و امسال در تير ماه اين اعتبار گشايش يافت که احتمالا تا 16 ماه آينده دست ما را خواهد گرفت. قاليباف تصريح کرد: خط 4 مترو تهران با روند فعلي اعتبارات تا سال 90 به بهره برداري مي رسد و تا پايان امسال از پيچ شميران تا فردوسي و سال بعد مسير ميرداماد تا قلهک و تجريش افتتاح مي شود. دکتر محمد باقر قاليباف در بخش ديگري از اين گفتگوي زنده تلويزيوني در ارتباط با تاخير در افتتاح طرح هاي عمراني شهرداري گفت: کار عمراني در تهران به صورت يک شيفيت و دو شيفت درحال انجام است و سرعت کارهاي عمراني قابل قبول است. وي افزود: پروژه هاي مهمي همچون تونل توحيد در سطح شهر در حال انجام است که بايد تلاش بيشتري براي سرعت بخشي داشته باشيم. وي به بازديد سر زده از تونل توحيد اشاره کرد و گفت: در توحيد هزارو 500 متر تونل در حال ايجاد است و سه جبهه کاري به شدت مشغول کار هستند و تکنولوژي هاي بکار گرفته شده تا مردم دچار مشکل نشوند. شهردار تهران تصريح کرد: در کنار پل تقاطع رسالت و مدرس، طي دو ماه گذشته پلي به عرض 13 متر ايجاد کرديم اما مردم چيزي را احساس نکردند و بايد گفت سابقه ايجاد پل در کمتر از 3 ماه قابل تصور نبود. وي در خصوص افتتاح برج ميلاد گفت: هيچ وقت بنا نبود برج ميلاد 2 مهر افتتاح شود و حتي از مردم تهران عذرخواهي نيز کردم. اين تايمر براي اتمام ساخت برج ميلاد بوده و اين به معناي افتتاح نيست. وي تاکيد کرد: بارها در جمع خبرنگاران اعلام کرده ام که افتتاح برج ميلاد در دهه فجر سال 86 برابر با 5 الي 6 ماه آينده است اما ساخت برج بايد تا 2 مهر ماه پايان يابد. قاليباف افزود: در 5 الي 6 ماه آينده بنا داريم به دنبال نصب تاسيسات، آسانسور، پارکينيگ، نصب سيستم گرمايشي و سرمايشي و به طور کلي تجهيز برج باشيم و ما حدود 80 الي 85 روز تاخير در ساخت برج داريم که بابت اين امر از مردم عذر خواهي کرده ام. وي تصريح کرد: اين برج در 10 سال گذشته که از سال 75 آغاز شده 47 درصد کارش انجام شده بود و در طول 24 ماه گذشته، بيش از 50 درصد آن انجام شده بنابراين حتما مردم ما قبول دارند که کار با سرعت در حال انجام است. وي در مورد تاخير در اين پروژه گفت: بخشي از تجهيزات ويژه برج بايد حتما خارجي مي بود اما به دليل مشکلات سياسي و برخوردهاي غيرمنطقي که در زمان دفاع مقدس نيز برخي شرکتها و دولت هاي خارجي با ما داشتند براي آوردن اين تجهيزات با مشکل مواجه شديم. به عنوان مثال در خريد شيشه نماي اين برج که شيشه خاصي است مبلغ بيشتري درخواست شده بود که براي ما امکان پذير نبود و اين امر باعث ايجاد تاخير شد. وي تاکيد کرد: مردم شهر تهران در 10 هفته آينده شاهد نصب شيشه برج که بخش اصلي اين برج است نيز خواهند بود. بنابراين افتتاح برج به تاخير نيافته است. شهردار تهران گفت: در بالاي برج ميلاد يکي از 3 رستوران گردان دنيا را خواهيم داشت که بايد افتتاح شود همچنين آسانسورهاي پرسرعت برج نيز بايد نصب شود و سيستم گرمايش و سرمايش نصب شود و تاسيسان لازم تمامي پروژه برج بايد نصب شود که با انجام تمامي اين اقدامات به طور حتم در 22 بهمن ماه بخش مربوط به سالن همايش، مرکز تاسيسات، پارکينگ و خود برج را افتتاح خواهيم کرد و مردم مي توانند براي بازديد مراجعه کنند. وي افزود: برخي گله مي کنند که چرا برخي پروژه ها ناقص افتتاح مي شود که بايد گفت اينجا شهر است و نمي توانيم راه را بر روي مردم ببنديم و انجام پروژه در شهر با خارج از شهر متفاوت است. وي تصريح کرد: همچنين اميدواريم در آينده اي بسيار نزديک، بحث اوين - درکه افتتاح مي شود همچنين بنا داريم پل b2 که از ايستگاه صادقيه به آزادي است، شنبه و قبل از آغاز سال تحصيلي جديد افتتاح کنيم تا راهي بهتر را براي شهرونداني که از کرج وارد مي شوند و در تقاطع شيخ فضل الله دچار مشکل مي شوند ايجاد کنيم. شهردار تهران افزود: فکر مي کنم روند پروژه هاي عمراني در تهران قابل قبول است اما در ارتباط با آسفالت قبول داريم و اگر جايي چاله وجود دارد در اينجا از شهروندان عذرخواهي مي کنم، گرچه هيچ وقت بنده نگفته ام که در شهر تهران کاري مي کنم که چاله اي نباشد در واقع تازماني که آسفالت هست چاله نيز وجود دارد. اما به مردم قول داده ايم که در صورت اعلام حتما موضع را ظرف 24 ساعت پيگيري مي کنيم. وي افزود: اگر 137 طي 24 ساعت چاله اي را پرنکرد کوتاهي از همکاران بنده است که به طور حتم قابل پيگيري است. شهردار تهران ادامه داد: در حوزه روکش آسفالت طي 5 الي 6 ماه گذشته، بيش از يک ميليون و 800 هزار تن در شهر تهران آسفالت ريخته ايم که اين امر در تاريخ شهر تهران بي سابقه بوده است. وي در ارتباط با دريچه هاي که در سطح شهر باز هستند گفت: عمده دريچه هايي که باز هستند مربوط به فاضلاب، برق، مخابرات هستند که هيچ کدام از اينها به شهرداري ارتباطي ندارد که در زمانيکه که شهرداري مشغول به آسفالت است بايد از اين دستگاهها مراجعه و سطح دريچه ها را بالا بياورند. قاليباف تاکيد کرد: بارها به دستگاهها اعلام کرده ايم که حداقل در مکانهايي که آسفالت شده، سطح دريچه ها را بالا ببرند و يا و به شهرداري اجازه بدهد اين کار را انجام دهد و عنوان نکنند که در کار آنان دخالت مي کنيم. وي افزود: از دستگاههاي مختلف همچون مخابرات، برق و فاضلاب که زحمات بسياري متحمل مي شوند خواسته ايم، تيمي را در کنار 137 ايجاد کنند و يا درب دريچه ها را در اختيار شهرداري قرار دهند اما به دليل نبود مديريت شهري با مشکلاتي مواجه مي شويم. شهردار تهران گفت: از دهه سوم مرداد ماه سير نزولي در کيفيت نظافت در شهر تهران يعني از 20 مرداد تا 20 شهريور کاملا محسوس بود در واقع فقط در حدود يک ماه وضعيت مناسبي در ارتباط با بخش نظافت شهر نداشتيم. وي گفت: دو دليل در درون سازمان ما ايجاد شد که باعث بروز اين مشکل شد که يکي از آن بحث خروج کارگران افغاني بود به گونه اي که يکباره در حدود 4 الي 5 هزار کارگز افغاني از سيستم شهرداري رفت و پيمانکاران مجبور شدند تا با کارگران ايراني قرار داد منعقد کنند. همچنين بحث بنزين که به ما شوکي وارد کرد که از مردم زمان خواستم تا اين مشکل را حل کنيم که اين امر انجام شد. شهردار تهران افزود: از سوي ديگر هيچ وقت فکر نمي کرديم که بين 16 تا 20 درصد پرت مخزن داشته باشيم يعني از هر 100 مخزن بين 16 تا 20 درصد يا بردند و يا شکستند و باعث کمبود اين مخزن ها شد. وي گفت: مخزن را گذاشته ايم تا مردم در همان ساعت 9 شب زباله ها را داخل ان بريزند اما شهروندان احساس مي کنند در هر زماني مي توانند زباله ها داخل مخزن بريزند. وي تاکيد کرد: در حال حاضر کمبود مخزن نداريم اما در هر جايي که کمبود داريم مردم مي توانند به 137 اطلاع بدهند چراکه 65 هزار مخزن پيش بيني کرده ايم که بيش از 50 هزار ان توزيع شده است. وي گفت: نظافت در حال حاضر قابل قبول است و بايد گفت در روز هزار و 400 تماس در 137 داشتيم که اين تماس ها در حال حاضر در ارتباط با نظافت به کمتر از 300 رسيده است. شهردار تهران با اشاره به اينکه ساماندهي فاضلاب شهري از وظايف شهرداري نيست گفت: در واقع بحث آبهاي سطحي مربوط به شهرداري است در طول دو سال گذشته حجم زيادي از تونل ها را ايجاد کرده ايم ما بايد در ارتباط با تونل هاي آبهاي سطحي به مرز 500 کيلومتر برسيم که در حال حاضر از مرز 300 کيلومتر عبور کرده ايم و تا پايان سال آينده 100 درصد شبکه آبهاي سطحي ما ايجاد خواهد شد. وي تاکيد کرد: در زمستان امسال با آبگرفتگي کمتري مواجه خواهيم بود اما در ارتباط با فاضلاب، وزارت نيرو بايد پاسخگو باشند. شهردار تهران در ارتباط با صدور سند براي ساکنين منطقه نواب گفت: تمامي کارهاي اين امر را انجام داديم اما متوجه شده ايم که متراژ شهرداري با متراژ ثبت همخواني ندارد که در ارتباط با اين موضوع جلسه اي با رئيس قوه قضائيه برگزار شد. شهردار تهران اطمينان داد تا پايان امسال در حدود 4 هزار سند حداکثر از 3 ماه آينده به مردم واگذار خواهيم کرد. ﻿ معاون پرورشي و تربيت بدني وزارت آموزش و پرورش در پاسخ به اين كه معاونت متبوع شما چه برنامه ويژه‌اي براي پيشگيري آسيبهاي اجتماعي دانش‌آموزان داشته و چرا هنوز آموزش و پرورش ما به گفته كارشناسان در آموزش مهارتهاي زندگي به دانش‌آموزان به عنوان مهمترين اصل مطرح شده در پيشگيري از آسيبهاي اجتماعي بيش از نيم قرن از ساير كشورهاي دنيا عقب‌تر است گفت: تهاجم فرهنگي، هدف دشمن است. به گزارش خبرنگار «آموزش و پرورش» خبرگزاري دانشجويان ايران (ايسنا)، سيد مهدي اميني روز سه‌شنبه در نخستين نشست مطبوعاتي خود پس از حضور &amp; nbsp; 6 ماهه در اين معاونت، با ايراد بيش از 45 دقيقه گزارش عملكرد به پرسش‌هاي خبرنگاران پاسخ گفت. 153 ميليارد تومان بودجه معاونت پرورشي و تربيت بدني معاون پرورشي و تربيت بدني آموزش و پرورش بودجه متمركز معاونت پرورشي و تربيت بدني در ستاد وزارتخانه را 42 ميليارد تومان خواند و با بيان اين كه 111 ميليارد تومان نيز بودجه استاني براي معاونت‌هاي پرورشي و تربيت بدني استان‌ها در نظر گرفته شده است، افزود: از 42 ميليارد تومان بودجه متمركز وزارتخانه براي اين معاونت، 56 درصد معادل 25 ميليارد تومان نيز به استان‌ها تعلق خواهد گرفت كه با اين اوصاف، در مجموع معاونت پرورشي و تربيت بدني، 153 ميليارد تومان در حوزه ستادي و استاني براي سال تحصيلي جديد بودجه دريافت كرده است كه از اين ميزان 136 ميليارد تومان آن، استاني و 17 ميليارد تومان، ستادي و متمركز است. معاون وزير: هزار مربي پرورشي پذيرفته شده در آزمون استخدامي مشغول به كار هستند واكنش خبرنگاران: پس اعتراضات پذيرفته‌شدگان چيست؟ پاسخ معاون: انشاءالله اعتبارات تامين شود، مشغول به كار مي‌شوند! بلاتكليفي پنج هزار پذيرفته شده آزمون استخدامي آموزش و پرورش در بخش مربي پرورشي يكي از اولين پرسش‌هاي مطرح شده بود كه اميني اين پرسش را اين گونه پاسخ داد: آموزش و پرورش در سال گذشته آزمون استخدامي اين افراد را برگزار كرد و مراحل گزينش آن نيز انجام شد و در سال 87 نيز همه سعي وزارت آموزش و پرورش بر اين بود كه بتواند نيازهايي كه در قالب كسري اعتبارات به وجود آمده را از طريق مراجع قانوني برطرف كنند تا استخدام اين افراد كه در اولويت استخدام در آموزش و پرورش هستند، محقق شود. لايحه كسري اعتبارات بزودي تقديم مجلس شوراي اسلامي شود پذيرفته‌شدگان بخش مربي پرورشي در اولويت استخدام هستند معاون پرورشي و تربيت بدني آموزش و پرورش افزود: در اين راستا نيز مقرر شده كه لايحه كسري اعتبارات بزودي تقديم مجلس شوراي اسلامي شود و با توجه به كار كارشناسي كه در اين زمينه در مجلس هم انجام شده، مساله كسري بودجه آموزش و پرورش حل خواهد شد. اميني با بيان اين كه پس از برطرف شدن مساله كسري بودجه، مساله نوع رابطه خدمتي اين افراد و استخدام رسمي اين افراد در آموزش و پرورش به جريان خواهد افتاد، اعلام كرد: پذيرفته‌شدگان استخدامي آموزش و پرورش در بخش امور پرورشي هم‌اكنون نيز شاغلند. اين اظهارات معاون پرورشي و تربيت بدني آموزش و پرورش با واكنش خبرنگاران تحت اين عنوان كه اما هنوز اعتراضات اين افراد پابرجاست و هنوز هم استخدام آنها محقق نشده است، مواجه شد كه اميني با پس گرفتن حرف خود، گفت: با توجه به اين كه مشكل مالي آموزش و پرورش در حال حل شدن است، هر استخدامي كه بخواهد در اين وزارتخانه محقق شود، قطعا اين افراد در اولويت خواهند بود. به گزارش ايسنا، وي با تاكيد بر اين كه آنچه كه به عنوان نوآوري در آموزش و پرورش بايد اتفاق بيفتد، قطعا از حوزه پرورشي خواهد بود، خاطرنشان كرد: تمام ظرفيتهاي اداري و استخدامي پذيرفته‌شدگان استخدامي آموزش و پرورش در بخش مربي پرورشي تأمين شده و فقط مشكل اعتباري در حال حاضر وجود دارد كه در آينده نزديك خبرهاي خوشي در اين زمينه اعلام خواهد شد. اين در حاليست كه آموزش و پرورش قطعا به اين افراد نيازمند است و اعتبارات مالي همه اين برنامه‌ها نيز پايدار خواهد بود. آقاي معاون برنامه شما براي پيشگيري از آسيب‌هاي اجتماعي دانش‌آموزان چيست؟ معاون وزير: تهاجم فرهنگي، هدف دشمن است! اميني در ادامه در پاسخ به خبرنگار ايسنا كه اساسا معاونت پرورشي و تربيت بدني آموزش و پرورش چه برنامه ويژه‌اي براي پيشگيري آسيبهاي اجتماعي دانش‌آموزان انديشيده و چرا هنوز آموزش و پرورش ما به گفته كارشناسان در آموزش مهارتهاي زندگي به دانش‌آموزان به عنوان مهمترين اصل مطرح شده در پيشگيري از آسيبهاي اجتماعي بيش از نيم قرن از ساير كشورهاي دنيا عقبتر است گفت: تهاجم فرهنگي، هدف دشمن است و اين موضوع هم اكنون در استفاده از اينترنت و ماهواره و ساير وسايل ارتباط جمعي نيز قابل مشاهده است كه در اين راستا وظيفه امور تربيتي مدارس انجام مشاوره‌هاي امور تربيتي و تحصيلي، حول محورهاي 14گانه اعم از بايد و نبايدها و معروف و منكر با توجه به جنسيت دانش‌آموزان است. به اين كه هر دانش‌آموز 15 دقيقه درهفته مشاوره ببيند، راضي هستيم! يك ساعت مشاوره هفتگي براي هر چهار دانش‌آموز تعيين ساعت مشاوره سازگاري براي دانش‌آموزان هر مدرسه قطعا يك مربي پرورشي دارد وي تاكيد كرد: مربيان پرورشي و تربيت بدني حول محور ساعتها بايد نسبت به انجام مشاوره تربيتي و بهداشت روان به دانش‌آموزان اقدام كنند كه هم اكنون به ازاي هر 96 دانش‌آموز يك مربي پرورشي و تربيتي فعاليت مي‌كند و اين آمار بسيار خوبي است كه آقاي وزير به دنبال آن هستند. وي در اين زمينه با اين واكنش مواجه شد كه اساسا شما كه تاكنون نسبت به اين آمار انتقاد داشتيد و مي‌فرموديد اين آمار بايد به يك مربي پرورشي به ازاي 72 دانش‌آموز تغيير كند كه در ادامه اين گونه پاسخ گفت: اين آمار را هنوز هم تاييد مي‌كنم، اما اگر همين آمار 96 نفر دانش‌آموز و يك مربي پرورشي را منهاي مدارس غيرانتفاعي بكنيم قطعا عدد بزرگي بدست مي‌آيد؛ در عين حال بايد از ظرفيتهاي معلمان نيز در اين زمينه بهره‌گيري شود. اميني در ادامه از تعيين شدن ساعت مشاوره سازگاري براي دانش‌آموزان خبر داد و با تاكيد بر اين كه با انجام اين مشاوره از بسياري از ناهنجاريهاي رفتاري دانش‌آموزان پيشگيري خواهد شد، گفت: ايده آل ما برگزاري يك ساعت مشاوره به ازاي هر سه نفر دانش‌آموز است كه هم‌اكنون اين رقم يك ساعت مشاوره به ازاي هر 4 نفر دانش‌آموز است. وي با بيان اين كه هر نفر دانش‌آموز در هفته بايد 20 دقيقه تحت مشاوره قرار گيرد، يادآورشد: ما به 15 دقيقه مشاوره در هفته براي هر دانش‌آموز توسط يك مربي موظف 24 ساعته نيز راضي هستيم. معاون وزير آموزش و پرورش وظيفه مربي پرورشي را انجام كار مشاوره تحصيلي و تربيتي خواند و اعلام كرد: هر مدرسه قطعا يك مربي پرورشي دارد و اگر نداشت، شما موارد را گزارش كنيد. تشكل سازمان يافته‌اي براي مواد مخدر در مدارس وجود ندارد بودجه 6 ميليارد توماني براي پيشگيري از آسيب‌هاي اجتماعي دانش‌آموزان اميني همچنين در پاسخ به پرسش ديگر ايسنا كه چرا آموزش و پرورش در عين حال كه آمار دانش‌آموزان معتاد يا در معرض اعتياد را همواره تكذيب مي‌كند، خود اقدام اساسي در اين زمينه تحت اين بهانه كه «ما اعتياد دانش‌آموزي را موجه نمي‌دانيم، لذا آمار هم نمي‌گيريم» انجام نداده است؟ در مورد آمار دانش‌آموزان معتاد، بيان كرد: ما همواره گفته‌ايم كه تشكل سازمان يافته‌اي براي مواد مخدر در مدارس وجود ندارد و در اين راستا اداره كلي نيز براي اين قضيه در نظر گرفته و اعتبار خوبي به آن اختصاص داده‌ايم، در عين حال كه با ستاد مبارزه با مواد مخدر نيز در اين زمينه همكاري صميمانه داريم. وي در ادامه بر اين كه «دشمن» در زمينه اعتياد دانش‌آموزي سرمايه‌گذاري كرده، تاكيد كرد اما با واكنش خبرنگاران در اين زمينه كه شما چه سرمايه‌گذاري براي پيشگيري از محقق شدن دشمن انديشيده‌ايد، مواجه شد و گفت: ما آنچه در زمينه پيشگيري به خانواده‌ ها و دانش‌آموزان متذكر مي شويم و در عين حال در اين قضيه نااميد نيز نيستم، چرا كه با نيروي انتظامي و ستاد مبارزه با مواد مخدر هماهنگيهاي لازم را در اين زمينه انجام داده‌ايم؛ آن گونه كه ستاد مبارزه با مواد مخدر 5/2 ميليارد تومان براي پيشگيري از اعتياد دانش‌آموزي به ما واگذار كرده و با بيش از 5/3 ميليارد توماني كه خود آموزش و پرورش براي اين زمينه گذاشته در مجموع 6 ميليارد تومان براي آسيبهاي اجتماعي دانش‌آموزان پيش‌بيني شده است. در اين زمينه خبرنگاران پرسشهاي زيادي داشتند كه از آن جمله تكليف جزوات پيشگيري از اعتياد و ايدز و مهارتهاي زندگي ويژه دانش‌آموزان بود كه متاسفانه با توجه به اين كه نماينده روابط عمومي و فرد مسوول برنامه‌ريزي جلسه دائما پرسشهاي خبرنگاران را قطع مي‌كرد، پاسخ قطعي در اين زمينه دريافت نشد. نمي‌خواهم از علي‌احمدي تعريف كنم، ولي هيچ وزيري تا اين اندازه دنبال تامين بودجه آموزش و پرورش نبوده است 6 هزار ميليارد تومان كسري بودجه آموزش و پرورش در سال جاري معاون پرورشي و تربيت بدني آموزش و پرورش در ادامه در پاسخ به اين پرسش كه اساسا چرا بحث كسري بودجه آموزش و پرورش از زمان ورود علي احمدي به اين وزارتخانه به طور ويژه مطرح شد تا اين كه در اين زمينه به بلاتكليفي 5 هزار مربي پرورشي در انتظار استخدام برسيم، گفت: بودجه آموزش و پرورش براي سال جاري وقتي بسته شد كه علي احمدي وزير نبود، البته شما اينها را ننويسيد چون نمي‌خواهم از علي احمدي تعريف باشد، اما من در سالهاي گذشته نيز با آموزش و پرورش آشنا بودم و نديدم هيچ وقت وزيري اين قدر وقت خود را صرف تامين بودجه آموزش و پرورش كرده باشد نديده‌ام. البته با توجه به واكنش خبرنگاران نسبت به لزوم انتشار پاسخ پرسشها اميني در اين زمينه از منتشر نشدن پاسخ خود صرفه‌نظر اما در عين حال اعلام كرد كه آموزش و پرورش در سال تحصيلي جاري با 6 هزار ميليارد تومان كسري بودجه مواجه است و اميدواريم در سال 88 با نگاه ويژه‌اي اين كمبودها برطرف شود. در مقطع راهنمايي و متوسطه در ساختار قامتي جوانان با يك بيماري پنهان مواجه‌ايم و خبرهاي خوبي در اين زمينه به دست نمي‌آيد دنبال 4 ساعته شدن زمان ورزش در راهنمايي و متوسطه هستيم كمبود 11 هزار مربي ورزش در مدارس مربيان ورزش در پايه‌هاي اول، دوم و سوم ابتدايي، معلمان هستند اميني در ادامه به بحث ورزش دانش‌آموزي نيز اشاره كرد و با تاكيد بر اين كه اگر بخواهيم در عرصه منطقه‌اي آسيايي و جهاني ورزش خود را نشان دهيم هيچ راه‌حلي نداريم جز اين كه به ورزش دانش‌آموزي و آموزشگاهي توجه كنيم، خاطرنشان كرد: ماده 117 قانون برنامه چهارم توسعه در دو بند «الف» و «ب» به بخش سخت‌افزاري و نرم‌افزاري دانش‌آموزي اشاره و آموزش و پرورش را مكلف كرده كه به تامين سالنهاي ورزش دانش‌آموزي توجه كند. وي در ادامه با اذعان به اين كه ما در مقطع راهنمايي و متوسطه در ساختار قامتي جوانان با يك بيماري پنهان مواجهيم، ادامه داد: يك جامعه 680 هزار نفري دانش‌آموز در زمينه ارزيابي ساختار قامتي در 10 شاخص مورد ارزيابي قرار گرفتند كه اين شاخصها نيز سر به جلو بودن، شانه نامتقارن داشتن، پشت گرد و پشت كج و پشت صاف بودن، كمر گود بودن، زانوي پرانتزي و ضربدري داشتن، داشتن كف پاي صاف و شصت پاي كج را شامل مي‌شد. وي با تاكيد بر اين كه ما در آموزش و پرورش به طب ورزشي توجه كرده‌ايم، اعلام كرد: بررسي ساختار قامتي دانش‌آموزان خبرهاي خوبي به ما نمي‌دهد. اميني در عين حال از سه ساعته شدن ورزش دانش‌آموزي در مقطع راهنمايي طبق بند «الف» ماده 117 قانون برنامه چهارم توسعه خبر داد و عنوان كرد: دنبال اين هستيم كه در راهنمايي و متوسطه زمان ورزش 4 ساعت در هفته شود و طبق آن 2 ساعت به طب ورزشي و دو ساعت به ورزشهاي تخصصي اختصاص داده شود كه در اين زمينه خبرهاي خوبي نيز از سازمان تربيت بدني دريافت خواهيم كرد. وي از كمبود 11 هزار مربي پرورشي نيز خبر داد و اعلام كرد: در اين راستا از مربيان موجود به صورت حق‌التدريسي كمك مي‌گيريم تا ضعف را برطرف كنيم. وي با بيان اين كه پايه‌هاي اول و دوم و سوم ابتدايي توسط معلمان خود ورزش داده مي‌شوند و پايه‌هاي چهارم و پنجم با مربي ورزش تحت پوشش زنگ تربيت بدني قرار مي‌گيرند اعتبارات بخش ورزش دانش‌آموزي در سال تحصيلي جديد را بيش از 45 ميليارد تومان خواند. وي در پايان يادآورشد: امسال 18 هزار نفر در مسابقات كشوري تابستاني شركت كردند. افزايش 25 درصدي مشاركت دانش‌آموزان در بهسازي فضاهاي آموزشي و پرورشي كشور با مشاركت 97 هزار دانش‌آموز هشت و نيم &amp; nbsp; ميليارد تومان اعتبار براي فعاليت پايگاه‌هاي تابستاني دانش‌آموزان معاون پرورشي و تربيت بدني آموزش و پرورش در ادامه از افزايش 25 درصدي مشاركت دانش‌آموزان در بهسازي فضاهاي آموزشي و پرورشي كشور نسبت به سال گذشته نيز خبرداد و افزود: 14 هزار معلم و 10 هزار معلم در طرح هجرت يا طرح بهسازي فضاهاي آموزشي و پرورشي با مشاركت 97 هزار دانش‌آموز شركت كردند. وي اعلام كرد: در اين راستا 64 ميليارد ريال بودجه متمركز ستادي و 2 ميليارد تومان نيز بودجه استاني و در مجموع حدود 5/8 ميليارد تومان بودجه در تابستان سال جاري براي طرح پايگاههاي تابستاني دانش‌آموزان در نظر گرفته شد و اين در حاليست كه سال گذشته اين بودجه فقط 3/2 ميليارد تومان بود. اميني همچنين به شركت بيش از 11 هزار دانش‌آموز در عمره دانش‌آموزي اشاره كرد و با تاكيد بر اين كه در سفر اين دانش‌آموزان به حج عمره حتي يك مورد مشكل اخلاقي، رفتاري يا هر گونه مشكل ديگر واقع نشد، از دو برابر كردن ظرفيت فعاليتهاي اردويي در سال تحصيلي جديد نيز خبر داد. انتخابات شوراهاي دانش‌آموزي، اول آبان معاون آموزش و پرورش از تقويت همه‌جانبه شوراهاي دانش‌آموزي به عنوان يكي از محورهاي برنامه انسجام يافته معاونت پرورشي و تربيت بدني آموزش و پرورش در سال تحصيلي جاري نيز ياد كرد و گفت: انتخابات سراسري شوراهاي دانش‌آموزي كشور اول آبان ماه برگزار و تلاش مي‌شود تا بيش از اين كه شوراهاي دانش‌آموزي يك شكل صوري داشته باشند، نگاه اجرايي به آنها وجود داشته باشد و دانش‌آموزان بتوانند از اين طريق در اداره مدرسه كمك كنند. اميني در مورد جزئيات شركت در شوراهاي دانش‌آموزي گفت: در مدارس داراي 250 نفر دانش‌آموز به پايين پنج عضو براي شوراي دانش‌آموزي، در مدارس داراي 250 تا 350 دانش‌آموز 7 عضو براي شوراي دانش‌آموزي، در مدارس داراي 350 تا 550 دانش‌آموز 9 عضو و در مدارس بيش از 550 دانش‌آموز 11 تا 18 عضو براي شوراهاي دانش‌آموزي انتخاب مي‌شود كه همه اعضاهاي اين شوراها نيز توسط خود دانش‌آموزان انتخاب مي‌شوند كه از شوراهاي دانش‌آموزي نيز دعوت شده تا در 14 كارگروه تخصصي تشكيل شده بنا بر 14 محور تربيتي تبيين شده براي معاونت پرورشي و تربيت بدني آموزش و پرورش اعم از تربيت ديني، اخلاقي، فرهنگي، هنري، اجتماعي، سياسي، اقتصادي، زيستي، شغلي، تحصيلي، حقوقي، بهداشتي، تربيت بدني و تربيت خانوادگي شركت كنند. وي افزود: طبق مصوبه 442 شوراي عالي انقلاب فرهنگي وزارت آموزش و پرورش مكلف است كه تشكلهاي دانش‌آموزي را ساماندهي كند و برگزاري انتخابات شوراهاي دانش‌آموزي نيز در همين راستاست. بازنگري برنامه‌هاي عملياتي معاونت پرورشي و تربيت بدني در سال تحصيلي جاري به گزارش ايسنا، اميني همچنين با بيان اين كه سه ماموريت اصلي پرورش تربيتي، تامين سلامت و بخش تربيت بدني دانش‌آموزان به اين معاونت واگذار شده است، معاونت مذكور را در غالب پنج دفتر تخصصي اعم از مشاوره امور تربيتي و تحصيلي، گسترش فرهنگ نماز، قرآن و عترت، توسعه فعاليت‌هاي فرهنگي، هنري و اردويي، دفتر سلامت، پيشگيري از آسيب‌هاي اجتماعي و كاهش بلاياي طبيعي و همچنين اداره كل تربيت بدني، توصيف و اظهار كرد: در شش ماهه اول سال 87 انسجام ويژه‌اي در برنامه ماموريت دفاتر با نگاه بر چالش‌ها و چشم‌انداز 20 ساله كشور، تبيين و در اين راستا 14 كارگروه تخصصي در ستاد وزارتخانه و 31 كارگروه استاني تشكيل شده است. اميني افزود: پنج برنامه با 28 فعاليت براي دفتر مشاوره تحصيلي، 26 برنامه و 25 فعاليت براي دفتر گسترش فرهنگ نماز، قرآن و عترت، 11 برنامه با 38 فعاليت براي دفتر فعاليت‌هاي اردويي و فرهنگي و هنري، شش برنامه با 14 فعاليت براي دفتر سلامت و پيشگيري از آسيب‌هاي اجتماعي و چهار برنامه و 11 فعاليت براي اداره كل تربيت بدني در نظر گرفته شده است كه هر كدام از اين دفاتر نيز بودجه خاصي دريافت كرده‌اند. وي از بازنگري برنامه‌هاي عملياتي معاونت پرورشي و تربيت بدني در سال تحصيلي جاري نيز خبر داد و تاكيد كرد: سال تحصيلي جاري سالي پر تلاطم از نظر تنوع در برنامه‌هاي معاونت پرورشي و تربيت بدني است. و اما حاشيه‌هاي اين نشست خبري... حاشيه‌هاي نخستين نشست مطبوعاتي معاون پرورشي و تربيت بدني آموزش و پرورش پس از &amp; nbsp; 6 ماه حضور قطع جلسه به بهانه حضور پشت دوربين تلوزيون تحت عنوان «آنتراك» نشست مطبوعاتي معاون پرورشي و تربيت بدني آموزش و پرورش پس از حضور &amp; nbsp; 6 ماهه در اين معاونت صبح امروز در دفتر وي برگزار شد و اين در حالي بود كه اين نشست مطبوعاتي كه بيش از 45 دقيقه فقط مقدمه آن به طول كشيد، در نيمه به بهانه حضور معاون پشت دوربين تلويزيون، تحت عنوان «آنتراك» قطع شد و حدود نيمي از خبرنگاران كه پرسشهاي متعددي را براي مطرح كردن در اين نشست ترتيب داده بودند نيز، اين جلسه را به عنوان اعتراض ترك كردند. اما حاشيه‌هاي اين جلسه به اينجا ختم نشد، زيرا از ابتداي مصاحبه مطبوعاتي يكي از اعتراضات به طولاني شدن پاسخ سوالات بود و بسياري به اين معترض بودند كه با توجه به طولاني شدن اين نشست مطبوعاتي سؤالات زيادي در نظر گرفته شده كه بايد امكان پاسخگويي همه سوالات فراهم شود. در عين حال بسياري از خبرنگاران نيز نسبت به دريافت نكردن پاسخ مشخص و قطعي سوالات خود معترض بودند. 
 همايش بين‌المللي «گفت‌وگوي اسلام و هندوئيسم» با حضور جمعي از فرهيختگان مسلمان و هندو و رايزن فرهنگي ايران در دهلي نو برگزار شد. به گزارش گروه دريافت خبر خبرگزاري دانشجويان ايران (ايسنا)، مسئول خانه فرهنگ جمهوري اسلامي ايران در دهلي نو در اين همايش اظهار داشت: «در زمينه مباحثات گفت و گوي بينا ديني، نوعي رويكرد اروپا محور رواج دارد كه عقيده دارد گفت و گوي بيناديني محصول تفكر نوين و انديشة مدرن است. اين رويكرد، پلوراليسم مذهبي را بر بنياد نسبي بودن دانش بشري استوار مي‌سازد؛ زيرا، بشر در دوران قديم به علت محدوديت دانش و غرور نابجاي خود، تصور داشت كه حقيقت را به طور انحصاري در اختيار خود دارد و اين به ناشكيبايي ديني مي‌انجاميد. اما در دوران جديد، بشر به اين نكته پي برده است كه با توجه به محدوديت دانش خود، نمي‌تواند حقيقت را به طور كامل درك كند و با اذعان به نسبيت حقيقت، در مي‌يابد كه هر ديني شعاعي از خورشيد حقيقت را در خود دارد و در نتيجه، گفت و گوي بيناديني مفهوم مي‌يابد.» وي در بخش ديگري از سخنان خود افزود: «اين رويكرد غالب در گفت و گوي بنياديني با واقعيت‌هاي تاريخي انطباق ندارد. زيرا، چند قرن قبل از ظهور انديشه مدرن، گفت و گوي بنياديني در سرزمين هند شكل گرفته و در دوران اكبر پادشاه گوركاني، تجربه‌هاي ارزشمندي در اين زمينه ارائه شده بود. البته چون اين اقدام نخستين تجربه در باب گفت و گوي بيناديني بود كاستي‌ها و آسيب‌هايي داشت و بايد جنبه‌هاي مثبت و منفي آن مورد ارزيابي قرار گيرد.» سپس پيام دكتر سيد محمد خاتمي، رئيس جمهور پيشين ايران و رييس موسه بين‌المللي گفت‌وگوي فرهنگ‌ها و تمدن‌ها براي حاضران در جلسه قرائت شد. دراين پيام ضمن خوشامدگويي به شركت كنندگان در همايش آمده است: برپايي همايش «گفت و گوي اسلام و هندوئيسم» و تمهيد زمينه تعاطي آراي جمعي از فرهيختگان و صاحب نظران مسلمان و هندو در اين باره، در كشور عزيز هندوستان ـ اين مهد كهن معرفت و معنويت ـ اقدامي ارزنده و درخور سپاس است. حقيقت و گوهر همه اديان الهي يكي بيش نيست، كه همان عبوديت حق است و هدف و غايت آنها نيز همانا برقراري صلح و عدالت در جوامع بشري و نهايتاً نجات و رستگاري آحاد انسانهاست. در جهان پر آشوب امروز، هيچ كوششي همچون گفت و گوهاي منطقي و مستمّرِ صاحب نظران و صاحبدلان از اديان و مذاهب مختلف نمي‌تواند در دستيبابي به تفاهم و همدلي و رفع كينه‌ها و كدورت‌هاي برخاسته از ناداني و تعصّب مؤثر باشد. اينجانب از رايزني فرهنگي جمهوري اسلامي ايران در هندوستان، براي اقدام به برگزاري اين همايش ارجمند سپاسگزارم و توفيق برگزار كنندگان و شركت كنندگان محترم را در رسيدن به اهداف عالي آن آرزومندم.» دكتر ظفرمحمود، رئيس «ائتلاف بنياديني به منظور صلح» نيز طي سخنراني خود به منظور تأكيد بر تفاهم ذاتي ميان اديان توحيدي به ويژه اسلام و هندوئيسم به قسمت هايي از متون مقدس هندويي كه به نظر وي، در آن از پيامبر اسلام (ص) و خانه كعبه نام برده شده است، اشاره كرد. سپس پروفسور راما كريشنا رائو رئيس «شوراي تحقيقات فلسفي هند» به عنوان مهمان افتخاري جلسه افتتاحيه به سخنراني پرداخت. او در قسمتي از سخنراني خود با توجه وضعيت دردناك كنوني جامعه بشري، اظهار داشت: «در ديدگاه صوفيان، خدا منبع و مظهر واقعيت است كه به شكل هاي مختلف خود را به نمايش گذاشته است. اين چيزي است كه هندوئيسم هم به آن اعتقاد دارد. ما در حال حاضر نياز به آن داريم كه دوباره مذاهب را گردهم آورده و بار ديگر عقايد خود را وحدت بخشيم و با نيروي عشق از محدوده منيّت فراتر رفته و با انسانهاي ديگر رابطه اي صميمانه برقرار كنيم.» سپس مرتضي شفيعي شكيب، رايزن فرهنگي كشورمان به عنوان رئيس جلسه افتتاحيه به ارائه سخنراني خود پرداخت. مقاله هاي ارائه شده در همايش، پس از ترجمه از سوي رايزني فرهنگي جمهوري اسلامي ايران در دهلي نو انتشار مي يابد و در دسترس علاقه مندان قرار خواهد گرفت. ﻿ نخستين جلسه‌ي نشست‌هاي گفت‌وگوي اديان، فرهنگ‌ها و تمدن‌ها با حضور «اسقف رمزي گرمو» اسقف اعظم كليساي آشوري كلداني كاتوليك در ايران، «دكتر مصطفي محقق‌داماد» استاد حوزه و دانشگاه و پژوهشگر، «مهندس پدرام سروش‌پور» از موبدان زرتشتي و «مهندس آرش آبايي» از نمايندگان ديني كليميان در خبرگزاري دانشجويان ايران (ايسنا) برگزار شد. به گزارش خبرنگار &amp; nbsp; خبرگزاري دانشجويان ايران (ايسنا) در ابتداي اين ميزگرد، اسقف «رمزي گرمو» با تشكر از برگزاري چنين جلسه‌اي درمورد ضرورت گفت‌وگوي اديان اظهار داشت: موضوع چنين جلسه‌اي بسيار مهم است و اين بدان دليل است كه دين از قديمي‌ترين پديده‌هاي بشري است. وي گفت: انسان‌ها از بدو پيدايش همواره در مورد زندگي، اين‌كه از كجا آمده‌اند، حقيقت مرگ و پس از آن و از اين قبيل امور، سوالاتي كرده‌اند كه اين سوالات كاشف از آن است كه انسان‌ها به دنبال هدف و مقصدي معين هستند كه البته دين به آنان پاسخ گفته است. رمزي گرمو گفت: دين از جمله اموري است كه از زندگي انسان تفكيك‌ناپذير است حتي اگر امروزه كساني در ظاهر مي‌گويند ما به ديني اعتقاد نداريم در عين‌حال به امري وابسته هستند و حس ديني خود را به نحوي ارضا مي‌كنند. بين اديان اشتراكات فراواني وجود دارد مشكل امروز جهان، مشكل معنوي است وي با اشاره به تعامل ميان اديان آسماني خاطرنشان كرد: خوشبختانه بين اديان اشتراكات فراواني وجود دارد و بنابراين پيروان اديان وظيفه دارند چنين مشتركاتي را بشناسند و از آن در راه خدمت به بشريت كه تشنه معنويت است، استفاده كنند. گرمو ادامه داد: مشكل اول جهان ما هيچ‌كدام از گزينه‌هاي سياسي، اقتصادي، اجتماعي و فرهنگي نيستند بلكه مشكل امروز جهان، مشكل معنوي است. هرجا كه معنويت در زندگي حاكم نباشد، تمامي مشكلات ايجاد مي‌شود. وي با اشاره به اين‌كه هر يك از اديان آسماني داراي ارزش‌هاي فاخر معنوي است، اضافه كرد: خوب است از اين ارزش‌ها جهت پر كردن خلأ امروز جهان كه در اقصي نقاط آن كه خلاء معنوي است، استفاده كنيم. اسقف اعظم كليساي آشوري كلداني كاتوليك در ايران افزود: به نظر مي‌رسد گفت‌وگوي اديان زماني به ثمر خواهد نشست كه اختلافات اديان را شناخته و حرمت آن را نگه داريم. يكي از موانع بزرگ شروع گفت‌وگو، نگاه توهين‌آميز و تحقيرآلود به اديان ديگران است رمزي گرمو گفت: امروز يكي از موانع بزرگ براي شروع گفت‌وگو و به ثمر نشستن آن، نگاه توهين‌آميز و تحقيرآلود به اديان ديگران است و تا زماني كه چنين ديدگاهي زدوده نشود اميدي براي پيشرفت يا تحقق گفت‌وگو نخواهد بود. وي، گفت‌وگوي ديني را از آن جهت كه با اعتقادات و عمق وجدان انساني سر و كار دارد، ‌ حساس توصيف كرد و گفت: هدف گفت‌وگو نبايد باطل كردن معتقدات طرف مقابل باشد بلكه ورود در وادي گفت‌وگو بايد براي شناخت بهتر يكديگر و درك و احترام متقابل صورت گيرد. در ادامه‌ي ميزگرد ايسنا درباره‌ي ملزومات گفت‌وگوي اديان، فرهنگ‌ها و تمدن‌ها، موبد پدرام سروش‌پور، از موبدان زرتشتي به ضرورت بحث گفت‌وگوي ميان اديان پرداخت و اظهار داشت: امروزه چنين بحثي از نيازهاي مهم است و اگرچه دير به اين بحث پرداخته‌ايم اما هر زمان بدان بپردازيم، ارزش دارد. موضوع مشخص، اين است كه تمامي اديان الهي داراي سه بعد حقيقت، شريعت و طريقت هستند و اين سه، مشترك ميان تمام اديان است. موبد سروش‌پور در تشريح هر يك از ابعاد سه گانه‌ ابراز داشت: بعد حقيقت يك دين، بعد ماورايي آن و غايتي است كه از دين معرفي شده است كه پيامبران اولين كساني بودند كه اين امر را دريافتند، خصوصيت اين بعد، آن است كه نه اكتسابي است و نه هيچ‌كس آن را مي‌تواند به ديگري انتقال دهد. وي ادامه داد: بعد طريقت برون‌مايه‌هاي فكري و پايه‌هاي دين تعريف شده است كه توسط پيامبران به طور خالص ارائه شده است. بعد شريعت نيز بعد جامعه شناختي دين است كه به مروز زمان و تحت تحولات جامعه، تأثير مي‌پذيرد. طريقت اديان ثابت است ولي شريعت با مردم سر و كار داشته و پويايي ذات آن است. حقيقت و جوهره‌ي تمامي اديان يكي هستند مشتركات اديان آن‌قدر زياد است كه مي‌توانيم با بزرگ كردن آن، حركتي مناسب در جهت صلح داشته باشيم سروش‌پور، موفقيت بحث در گفت‌وگوي اديان را مستلزم پرداختن جداگانه به هر يك از اين سه بعد دانست و گفت: قريب به يقين مي‌رود كه حقيقت و جوهره‌ي تمامي اديان يكي هستند و به يك نقطه مي‌رسند زيرا مقوله‌هاي توحيد و نبوت و معاد امر مشترك ميان تمام اديان است. وي گفت: به نظر مي‌آيد مشتركات اديان آن‌قدر زياد است كه ما مي‌توانيم آن را بزرگ كرده و بدون اين‌كه بخواهيم اختلافات اديان را پررنگ كنيم، حركت مناسب در جهت صلح و منفعت داشته باشيم. سروش‌پور در تشريح خصوصيات دين زرتشت ‌گفت: ما مساله‌اي به نام «اشا = راستي» در دينمان داريم كه متبلوركننده برون‌مايه فكري زرتشت است و بر اين اساس باورمان اين است كه هر انسان سربازي براي اهورا مزدا در جهت گسترانيدن نيكي بر روي زمين و محو بدي‌ها خلق شده است. البته نابود كردن بدي مدنظر نيست بلكه بايد نيكي‌ها چنان گسترانيده شوند كه بدي‌ها به‌خودي خود محو شوند. وي تصريح كرد: خدايي كه زرتشت تعريف مي‌كند «اهورا مزدا» نام دارد؛ اهورا به معني هستي‌بخش و مزدا به معني داناي بزرگ. نماد اهورايي خداوند در روي زمين «اشا» و نماد مزدايي خدا «وهومن» است يعني انديشه نيكي كه در وجود هر انسان به وديعت گذاشته شده است. پس انسان موظف است با انديشه خود راه «اشا» را پيدا كرده و در جهت آن حركت كند و اين هدف زندگي انسان بر روي زمين است. سروش‌پور خاطرنشان كرد: ما در نيايش‌هاي خود مي‌گوييم «همازوربيم همازورهما اشوبيم يعني با يكديگر هم‌زور باشيم، يگانه باشيم با تمام اشوهاي جهان» كه در چنين نيايش‌هايي هرگز نامي از ايراني و زرتشتي نبرده‌ايم بلكه انسانيت انسان فارغ از هر دين مدنظر بوده است. وي، با اشاره به «اوستا» كتاب مقدس زرتشتيان به ايسنا گفت: اين كتاب بعدها از روي «گات‌ها» شكل گرفته و بعد شريعت ما را تشكيل داده است. در طول تاريخ ايران در مركز تهاجم تمام تمدن‌ها قرار داشته ولي زرتشتيان با فرهنگ خود همه آنها را تحت تأثير قرار داده‌اند. ماهيت اختلافات و تنش‌هاي ديني در گذشته و حال متفاوت است گفت‌وگو ميان اديان به لحاظ انطباق فضاهاي دين سنتي با واقعيات امروزي و درك ماهيت تنش‌ها ضرورت دارد در ادامه‌ي اين ميزگرد مهندس «آرش آبايي» از نمايندگان ديني كليميان اظهار داشت: ما قبل از اين‌كه در مورد ضرورت گفت‌وگوي اديان بحث كنيم، بايد بررسي كنيم و ببينيم كه چرا امروزه به اين فكر افتاده‌ايم؟ وي گفت: تا چندي پيش متوليان و عالمان ديني اكثر امور و روند تحولات جامعه را در دست داشتند ولي با روند نزديك به جهاني‌شدن و به‌خصوص دوران روشن‌گري كه در شرق ديرتر از غرب اتفاق افتاد، انسان‌ها متوجه شدند برخي عالمان سنتي يك نوع تقدس پيامبرگونه پيدا كرده و بر اين جهت اشتباه آنان حقيقت فرض شده و در نتيجه جامعه عقب نگه داشته شده است. به طور كلي در فضاي دين و علم دو روند مخالف يكديگر مشاهده مي‌شود: در علم، هر چه جلوتر مي رويم، ‌ نسل‌هاي بعدي آگاه‌تر و عالم‌تر هستند و نسبت به گذشتگان خود از كمال بيشتري برخوردارند اما در فضاي دين سنتي، گذشتگان از كمال و تقدس بيشتري برخوردارند و با حركت به سوي آينده، انسان از منابع اوليه آگاهي ديني دور مي‌شود. حاصل اين تفكر آن شد كه هرگونه ترديد در افكار و رفتار علماي دين معادل سست ايماني تعبير شد و چه بسيار متوليان ديني كه با ورود به جهان امروز، همچنان بر روش‌ها و افكار گذشتگان كه سنخيتي با فضاي نوين ندارند، پاي مي‌فشارند. اين نماينده‌ي ديني كليميان خاطرنشان كرد: اين روند سنتي و كم‌انديشي گذشتگان سبب شد كه آيندگان گسستي ميان دين و عرصه‌هاي اجتماعي احساس كنند و در اين دو راهي، يافته‌هاي علمي و عقلاني خود را بر آموزه‌هاي دين سنتي ترجيح دهند. وي، نتيجه چنين روندي را كنار گذاشته‌شدن رهبران ديني برشمرد و گفت: با تغيير رفتارهاي انسان معاصر، متوليان ديني نيز به فكر جبران عقب‌ماندگي‌هاي خويش افتادند و با توجه به واقعيات موجود، سعي كردند باورهاي قديمي خود را تغيير داده و به روز كنند. آبايي اضافه كرد: ماهيت اختلافات و تنش‌هاي ديني در گذشته و حال متفاوت است. در گذشته حاكمان و متوليان ديني درصدد افزايش پيروان و گسترش مرزهاي حاكميت ديني خود از هر طريق (حتي جنگ) بودند ولي امروزه، همان‌گونه كه مرزهاي كشورها توسط سازمان ملل تثبيت شده و كمتر حاكمي ديگر در فكر كشورگشايي است، افزايش تعداد پيروان يك دين خاص نيز از موضوعيت افتاده است. امروزه اختلافات ديني – به‌خصوص از ناحيه اصولگرايان افراطي – بهانه‌اي است براي كسب قدرت اجتماعي يا جبران ظلم‌هاي وارده بر قشرهاي خاص جامعه. بنابراين گفت‌وگو ميان اديان از دو جهت ضرورت پيدا كرده است؛ اول، انطباق فضاهاي دين سنتي با واقعيات و ضرورت‌هاي امروزي و دوم، درك ماهيت تنش‌هاي ناشي از اختلاف اديان و تلاش براي كاهش آنها. از اين رو لازم است متوليان ديني در اين فضا وارد عرصه شوند و جايگاه مناسب خود را پيدا كنند. منشا اختلافات ديني توسط ملت‌هايي ايجاد شده كه دين خود را با سنن قومي و برون‌ديني آميخته‌اند براي سلام و آشتي ميان اديان بايد آموزه‌هاي واقعي اديان را معيار قرار دهيم &amp; nbsp; به گزارش خبرنگار فقه و حقوق خبرگزاري دانشجويان ايران (ايسنا)، در ادامه اين ميزگرد، آيت‌الله دكتر «سيدمصطفي محقق‌داماد» درباره‌ي ضرورت گفت‌وگوي ميان پيروان اديان آسماني اظهار داشت: من معتقدم نگاه به اديان در دو ديدگاه صورت مي‌گيرد. يك ديدگاه نگاه به واقعيات دين و نگاه كلامي است يعني اين‌كه اين دين از كجا آمده است، پيامبرش كه بوده و تعليماتش چيست و ديدگاه دوم، نگاهي تاريخي است كه اين دين در چه جامعه‌اي رشد كرده و در ميان چه اقوام و چه تمدني پيشرفت كرده است. &amp; nbsp; محقق‌داماد گفت: من عقيده دارم نظام اختلاف ميان اديان در قسم دوم، شكل گرفته است و اين كه مي‌گوييم اديان با هم اختلاف ندارند مربوط به قسمت اول است يعني اين كه اديان، اختلاف كلامي با يكديگر ندارند. &amp; nbsp; وي ادامه داد: عدم اختلاف كلامي ميان اديان آسماني، ادعاي قرآن مجيد است كه مي‌گويد اساس دين اسلام، فرقي با اساس اديان آسماني ديگر ندارد. &amp; nbsp; محقق داماد با بيان اين كه اختلافات توسط ملت‌هايي ايجاد شده كه دين خود را با سنن قومي و برون‌ديني آميخته كردند، گفت: قوميت و تمدن‌هاي مختلف نقش موثري در ظهور اختلافات ميان پيروان اديان و حتي ميان پيروان يك دين دارد. يقينا ديني كه در خاورميانه است چون آميخته با قوميت و سنن ملت‌هاي منطقه است با ديني كه در كشورهاي ديگر وجود دارد، فرق دارد. همچنين در بعد اسلام فكر مي‌كنم، اسلامي را كه يك مصري معرفي مي‌كند با اسلامي كه شيخ طوسي كه فقيهي ايراني است مطرح مي‌كند، متفاوت است و هر يك متبلوركننده‌ي فرهنگ و قرائت خاصي از دين است. &amp; nbsp; وي با بيان اين كه اسلام اندونزي با اسلام ايراني و اسلام عربي متفاوت است، به نوع ورود دين به اين كشورها اشاره كرد و گفت: اسلام در اندونزي با تجارت وارد شده و در فضايي صلح‌آميز و همراه با رفاه وارد شده بنابراين طبيعي است كه ديدگاه اين مردم با كشورهاي ديگر متفاوت است. &amp; nbsp; محقق داماد تصريح كرد: منشا تنازعات غالبا عوامل برون‌ديني است كه بشر گاهي هواي نفس خود را با لباس تقدس مي‌پوشاند و نوعي توجيه‌گري ديني را اختيار مي‌كند كه موجب بروز جنگ‌ها و درگيري‌ها مي‌شود. &amp; nbsp; اين استاد حوزه و دانشگاه تصريح كرد: براي سلام و آشتي ميان اديان، بايد آموزه‌هاي واقعي اديان را معيار قرار دهيم كه گفت‌وگوي ديني نيز مقدمه آن است. &amp; nbsp; وي ابراز داشت: خداوند متعال در آيات قرآن ضمن دعوت از پيروان اديان آسماني براي تاكيد بر مشتركات، لزوم دوري از تعصبات جاهلانه را مورد تاكيد قرار مي‌دهد و مي‌فرمايد جوهر اصلي دين را كه عشق به خداست، زنده كنيد. &amp; nbsp; در ادامه‌ي ميزگرد، حاضران به بررسي عوامل تشديد اختلافات و نحوه‌ي مواجهه با آن پرداختند. مشكلات ما از خود دين نيست؛ مشكلات از كساني است كه ادعاي تدين مي‌كنند متاسفانه همواره كساني بوده‌اند كه از دين به عنوان يك ابزار براي رسيدن به اهداف دنيوي بهره جسته‌اند به گزارش خبرنگار ايسنا، اسقف رمزي گرمو در اين بخش اظهار داشت: مشكلات ما از خود دين نيست. مشكلات ما از كساني است كه ادعاي تدين مي‌كنند. وي گفت: اصولا اديان داراي ارزش‌هايي زيبا هستند و همواره پيروان خود را به محبت و انسانيت و خداشناسي و برادري دعوت مي‌كنند. متاسفانه همواره از قديم كساني وجود داشته‌اند كه از دين به عنوان يك ابزار در جهت رسيدن به اهداف شخصي دنيوي و مادي بهره مي‌جسته‌اند كه امروزه نيز يافت مي‌شوند. وي خاطرنشان كرد: چنين رفتارهايي، دين را لكه‌دار مي‌كند و موجب فرار مردم از دين مي‌شود. چنين عملكردي از بزرگترين گناهان است. رمزي گرمو تصريح كرد: كسي كه مسووليت ديني دارد، قبل از آن كه با حرف‌ها و سخنانش مردم را رهنمود كند، بايد با رفتارش در اين امر پيش‌قدم شود. در انجيل مقدس از قول حضرت مسيح آمده است كه در روز قيامت كساني كه فقط «اي خدا اي خدا» گويند، وارد ملكوت نخواهند شد بلكه ورود در ملكوت از آن كساني است كه اهل عمل باشند. وي تاكيد كرد: جوهره دين، ‌ عشق به خداست و انسان بايد با پرورش چنين عشقي و در پيش گرفتن اخلاص و فداكاري، سعي در جلب رضايت خداوند كند. وي همچنين در نقد سخنان دكتر محقق‌داماد گفت: به نظر من اختلافات كلامي بين اديان وجود دارد ولي آن‌چه لازم است، اين است كه نبايد چنين اختلافاتي باعث دشمني و تحقير و توهين شود؛ بلكه بايد به اختلافات يكديگر احترام گذاريم و سعي كنيم مشتركات را بزرگ كنيم تا در آينده مشكل اختلافات هم برطرف شود. دكتر محقق‌داماد &amp; nbsp; در پاسخ به اسقف رمزي گرمو گفت: مطلبي را كه من در مورد عدم وجود اختلافات كلامي در ميان اديان بيان كردم، طبق برداشتي است كه از قرآن كريم داشته‌ام. قرآن كريم فرموده است اساس آن‌چه بر محمد (ص) نازل شده است، همان است كه بر انبياي ديگر نيز نازل شده است (شرع لكم من‌الدين ما وصي به نوحا...& amp; nbsp; محقق داماد ادامه داد: قرآن كريم در زمان نزول متذكر مي‌شود كه آن چه كه هم‌اكنون در ميان يهوديان و مسيحيان است، همان دستورات نازل شده بر عيسي و موسي نيست بلكه چيزهايي بر آن اضافه يا از آن كم شده است. قرآن مي‌گويد به واقعيات اديان برگرديد و آن چه را كه پيامبران آورده‌اند، پيرو باشيد. آن چه من برداشت كرده‌ام چيزي است كه امروز دين‌شناسان غيركليسايي نيز بدان دست يافته‌اند. در ادامه‌ي ميزگرد ايسنا درباره‌ي گفت‌وگوي اديان، فرهنگ‌ها و تمدن‌ها، مهندس پدرام سروش‌پور از موبدان زرتشتي نيز با اشاره به سخنان مطروحه در بحث گفت: در ميان صحبت‌ها به اختلاف اديان بين اقوام مختلف مثلا فرق دين در ايران با دين در ديگر كشو‌رها اشاره شد كه معتقدم اين همان چيزي است كه مي‌توان نام فرهنگ را بر آن ‌گذاشت. هدف غايي اديان براي انسان، يكسان است تنوعات ميان اديان اضافات فرهنگي است سروش‌پور گفت: اعتقاد دارم حقيقت اديان مشترك است يعني هدف غايي اديان براي انسان، يكسان است. تنوعاتي كه در ميان اديان وجود دارد و آن بر اساس اضافاتي است كه در اديان صورت گرفته، اضافات فرهنگي است. فرهنگ نتيجه تامل و انديشه گذشتگان جهت رسيدن به مباني ديني است و اگرچه اختلافات فرهنگي، اختلاف هستند ولي پيام زيبايي دارند و آن اين‌كه اشتركات دروني اديان در فرهنگ‌هاي مختلف ظهور يافته است. وي با تاكيد بر اين كه اسلام در ايران آميخته با فرهنگ ايراني است، گفت: اسلام وقتي وارد ايران شد، با فرهنگ ايراني شروع به پرورش كرد و شيعه چنان با فرهنگ ايراني آميخته شد كه حتي مي‌شود آن را مذهب ايراني نيز ناميد. نمادي كه ايرانيان از آن براي امام حسين (ع) استفاده مي‌كنند، سرو است نه نخل؛ در حالي كه سرو نماد ايراني و نخل نماد عربي است. سروش‌پور اضافه كرد: همچنين عدد 72 عدد مقدسي ميان شيعيان و زرتشتيان است. كتاب يسنا داراي 72 بخش است و نيز كشتي كه زرتشتيان آن را به كمر خود در حالات نيايش مي‌بندند، 72 ريسمان دارد. بزرگ شدن امام حسين (ع) در ايران، به آزادي‌خواهي ايرانيان برمي‌گردد وي با اشاره به روح آزادي‌خواهي كه جزو فرهنگ ايراني است، اظهار داشت: بزرگ شدن امام حسين (ع) در ايران، به آزادي‌خواهي ايرانيان برمي‌گردد. ايران يكي از فرهنگ‌ساز‌ترين كشورها از ابتداي تاريخ بوده است و ايرانيان جزو اولين اقوامي بوده‌اند كه يكتاپرستي را آغاز كرده‌اند. تاثيرات ابعاد فرهنگي، مساله‌اي با ارزش است و نشان از سير تكاملي انسان‌ها دارد. سروش‌پور تصريح كرد: به نظر من بايد به جاي گفت‌وگوي اديان يا گفت‌وگوي تمدن‌ها، بحث گفت‌وگوي فرهنگ‌ها را مطرح كنيم. دين به بعد دروني انسان‌ها و تمدن‌ها صرفا به بعد بيروني انسان‌ها نظر دارد؛ در حالي‌كه بحث گفت‌وگوي فرهنگ‌ها مي‌تواند نيروهاي داخلي را در جهت ابعاد بيروني هم‌جهت كند. در ادامه، مهندس آرش آبايي نماينده ديني هم‌وطنان كليمي نيز در زمينه‌ي عوامل ايجاد اختلافات ميان اديان گفت: تفاسير مختلف از متون ديني، از جمله دلايل اختلافات بوده است. وي گفت: تفسير يك متن ضمن روشنگري‌هايي كه دارد، چون گاهي سلايق و تعابير شخصي در آن داخل مي‌شود، واقعيت معنا را تغيير داده و گاه وارونه نيز جلوه مي‌دهد. آبايي، شرايط سرزميني را نيز يكي ديگر از عوامل اختلاف‌نظر ديني برشمرد و گفت: اين شرايط موجب شده‌اند كه گاه حتي افرادي كه داراي عقيده و مبناي مشتركي در يك دين نيز بوده‌اند، دچار اختلافات شوند. مثلا در دوراني خاص، علماي يهود كه در سرزميني اسلامي بوده‌اند، فتوايي غير از فتواي علماي يهودي ساكن در مناطق مسيحي‌نشين داده‌اند. وي همچنين برخي از اختلافات ميان اديان و صدور احكامي متفاوت با ديگر اديان را وسيله‌اي براي صيانت از دين و تلاش براي بقاي آن ناميد و گفت: بخش‌هايي از دين مانند الهيات، مفاهيمي ذاتي هستند كه در هيچ زماني تغيير نمي‌كنند و بخش‌هايي ديگر از آن، قوانيني قراردادي هستند كه به خاطر شرايط مختلف زماني يا مكاني صادر شده‌اند؛ مثلا در دين يهود كه نسبت به آيين كافران واكنش داشت، آمده است كه تقديم قرباني‌هاي معبد بيت‌المقدس بايد به سمت غرب باشد و اين بدان دليل بوده است كه در آن موقع كافراني بودند كه آفتاب‌پرست بودند و قرباني خود را پس از طلوع آفتاب از شرق، به سمت شرق تقديم مي‌كردند. چنين بخش‌هايي از اديان كه حائز شرايط خاص زماني يا مكاني هستند و گاه موجب اختلاف اديان مي‌شوند، اگر فقط به عنوان ظاهر دين تلقي شده و از گفت‌وگوهاي بين ديني كنار نهاده شوند، كمتر موردي از تنافر و اختلاف در الهيات بين ديني به چشم مي‌خورد. آبايي تصريح كرد: گاهي هم اشتراكات با ديگر اديان به خاطر دليل خاصي بوده است؛ مثلا در يك زمان علماي يهود اجازه دادند كه ذبح‌هاي آنان مانند مسلمانان رو به كعبه باشد و اين بدان دليل بود كه در بغداد قديم، كشتارگاه يهود و مسلمانان مشترك بوده است. تعدد احكام و آيين ديني مي‌تواند دليلي براي بروز اختلافات درون ديني شود وي در تشريح اين‌كه چرا در يهوديت امروز، احكام پر شماري ديده مي‌شود و شرعيات اين دين به طور گسترده‌اي حجيم شده است، گفت: يكي از دلايل آن، احساس ناامني نسبت به بقاي دين و وضع قوانين ثانويه به خاطر بحران‌هاي مقطعي بوده است؛ مثلا زماني يهوديان از قرائت تورات منع شده بودند. از اين رو علماي يهود دستور دادند قسمت‌هايي از كتاب‌هاي ديگر انبياي يهود كه در موضوع با تورات مشترك است، در مراسم‌هاي نيايش خوانده شود. پس از رفع آن بحران، اين حكم همچنان در مراسم‌هاي نيايش يهودي اجرا مي‌شود. تعدد احكام و آيين ديني مي‌تواند دليلي ديگر براي بروز اختلافات درون ديني و بين الادياني شود. آبايي، تقدس بيش از حد متوليان ديني را نامطلوب خواند و گفت: گاهي چنان تقدسي به عالمان ديني داده مي‌شود كه همانند انبياء مصون از خطا فرض مي‌شوند و اشتباهات آنان توجيه مي‌شود. وي همچنين دفاع از مرزهاي ديني اديان را مدنظر قرار داد و اظهار داشت: تا زماني كه معتقد به دفاع از مرزهاي ديني خود باشيم، ناگزير به مقابله با روند جهاني شدن هستيم. جهاني شدن، موجب اختلاط و يكپارچگي عقايد شده و محو عناوين و برچسب‌هاي ديني را دنبال مي‌كند. اين امر، صرف‌نظر از ارزش مثبت يا منفي آن، با مفهوم و رويه اديان سنتي ما در تضاد است. شايد اين نيز يكي ديگر از مباحث مهم گفت‌وگوي ديني باشد. بايد به دو مساله حق بودن و حق بر خطا بودن توجه داشته باشيم در ادامه‌ي ميزگرد آيت‌الله دكتر محقق داماد &amp; nbsp; در زمينه روش تعامل ميان اديان اظهار داشت: ما بايد دو مساله حق بودن و حق بر خطا بودن را توجه داشته باشيم. يك وقت بحث مي‌كنيم كه چه چيزي حق است؟ و گاهي هم در اين بحث مي‌كنيم كه هر كس حق بر خطا بودن را دارد. ما بايد چنين حقي را به ديگران بدهيم و با اين وضع است كه نزاع ايجاد نخواهد شد. &amp; nbsp; وي ادامه داد: اگر به اين فكر باشيم كه حق را از ديگران سلب كنيم يا اين‌كه طرف را به سوي خود بكشيم، اين‌جا ابتداي جنگ و نزاع است. در زمينه‌ي روش تعامل ميان اديان اظهار داشت: ما بايد دو مساله حق بودن و حق بر خطا بودن را مورد توجه داشته باشيم. يك وقت بحث مي‌كنيم كه چه چيزي حق است؟ و گاهي هم در اين بحث مي‌كنيم كه هر كس حق بر خطا بودن را دارد. ما بايد چنين حقي را به ديگران بدهيم و با اين وضع است كه نزاع ايجاد نخواهد شد. وي ادامه داد: اگر به اين فكر باشيم كه حق را از ديگران سلب كنيم يا اين‌كه طرف را به سوي خود بكشيم، اين‌جا ابتداي جنگ و نزاع است. اولين شرط صلح بين اديان، احترام بين پيروان اديان و حق بر خطا بودن به ديگران دادن است در ادامه اسقف رمزي گرمو نيز تاكيد كرد: بايد مشتركات اديان بيشتر مورد توجه قرار گيرد و مباحث اختلاف برانگيز كمتر توجه شود. اولين شرط صلح بين اديان، احترام بين پيروان اديان و حق بر خطا بودن به ديگران دادن است. وي اضافه كرد: هدف ما از گفت‌وگو بايد پاك و مقدس و در جهت خدمت به خلق و حق‌جويي باشد. نبايد در گفت‌وگو به اين فكر باشيم كه طرف مقابل را به دين خود بكشانيم دكتر محقق داماد &amp; nbsp; نيز در اين زمينه اظهار داشت: ما بايد بناي خود را بر درك همديگر و نه اقناع يكديگر قرار دهيم. نبايد در گفت‌وگو به اين فكر باشيم كه طرف مقابل را به دين خود بكشانيم. اگر اين‌طور باشد، به حقيقت خدمت كرده‌ايم. بحث گفت‌وگوي فرهنگ‌ها مناسب‌تر است در ادامه موبد سروش‌پور در اين زمينه اظهار داشت: پيشنهاد من اين است كه گفت‌وگوي ديني بايد به صورت هدفمند مطرح باشد و پس از آن مجموعه‌اي با شناخت كامل هدف، دور هم جمع شده و چرخ گفت‌وگو را به چرخش درآورند. وي گفت: قبل از آن‌كه خاتمي بحث گفت‌وگوي تمدن‌ها را مطرح كند، بحث گفت‌وگوي اديان در سطح جهاني در حوزه علميه قم مطرح شده بود و بدان جهت كه بحث گفت‌وگوي اديان پيچيده و بعضا به نزاع مي‌كشد، بحث گفت‌وگوي تمدن‌ها مطرح شد. سروش‌پور افزود: برداشت از بحث گفت‌وگوي تمدن‌ها اين بود كه اين مساله رنگ امروزي دارد؛ بر اين اساس در اين مساله كشورهايي همچون آمريكا كه داراي خدمات كمتري در طول تاريخ بودند و فاقد هرگونه پشتوانه‌ فرهنگي بودند، خيلي راحت بر اين قضيه تكيه كرده و آن را به نفع خود مي‌ديدند و مطمئنا چنين گفت‌وگويي به نتيجه نمي‌انجامد. اين موبد زرتشتي گفت: من معتقدم بحث گفت‌وگوي فرهنگ‌ها مناسب‌تر است زيرا هويت هر ملتي را فرهنگ آن مي‌سازد، فرهنگ بالاتر از تمدن است زيرا اعتقادات دروني انسان‌ها يعني اديان با نتايج بروني آن يعني تمدن را در دل خود دارد و قدمتي به درازاي تاريخ يك ملت دارد. وي با اشاره به قدمت فرهنگ‌زرتشتي در ايران خاطرنشان كرد: اشو زرتشت‌ كتاب «گات‌ها» را كه از قديمي‌ترين كتاب‌هاست و حتي قدمتش از كتيبه‌هاي كورش نيز بالاتر است به جهانيان عرضه كرده‌اند و اين كتاب سراسر مبتني بر يكتاپرستي است. در اين كتاب پايه‌هاي باورهايي كه نشان از فرهنگ ايراني است، بيان شده‌اند. سروش‌پور، فرهنگ ايراني را فرهنگي جاذب و معتدل عنوان كرد و گفت: اقوامي كه به ايران مهاجرت كردند غرق فرهنگ‌ ايراني شدند زيرا فرهنگ ايراني فرهنگي است كه تك‌بعدي نيست بلكه دنيا و آخرت را هم‌راستاي يكديگر مي‌داند. وي افزود: بر خلاف فرهنگ ايراني در فرهنگ‌هايي مثل فرهنگ هندي بيشتر به بعد معنوي تكيه شده واز اين جهان غفلت شده است و در فرهنگ يوناني به عكس بيشتر به بعد اين‌جهاني تكيه شده تا معنويات. نماينده زرتشتيان ابراز داشت: پيشنهاد نهايي اين است كه ما مي‌توانيم گفت‌وگويي هدفمند را بين اديان ايراني يعني اسلام ايراني، يهودي ايراني، مسيحي ايراني و زرتشت در جهت شناخت و دست يافتن به فرهنگ ايراني برنامه‌ريزي كنيم. سروش‏پور ادامه داد: آن‌گاه خواهيم توانست با تكيه بر اين پشتوانه چند هزار ساله از ملتي دين‌دوست و تمدن‌ساز حرف‌هاي زيادي را در سطح جهاني براي گفت‌وگو داشته باشيم. در ادامه مهندس آبايي خاطرنشان كرد: تحقق صلح كامل بين اديان و رفع تمام اختلافات، انتظار حداكثري از گفت‌وگوي ميان اديان است ولي انتظار حداقلي از آن مي‌تواند نفس هم‌نشيني و گفت‌وگو ميان متوليان و متفكران ديني اديان باشد. يكي از معضلات ابتدايي بين‌الادياني، شايعات نادرستي است كه به اديان مختلف نسبت داده مي‌شود وي گفت: يكي از معضلات ابتدايي بين‌الادياني، شايعات نادرستي است كه به اديان مختلف نسبت داده مي‌شود. در حالي كه اگر گفت‌وگوي ديني به طور شايسته نهادينه شود، چنين مسايلي رخت برخواهند بست. از طرف ديگر گفت‌وگو مي‌تواند مقدمه‌اي براي رسيدن به جامعه آرماني خالي از هرگونه نزاع باشد. لايه‌هاي خيلي سنتي اديان هيچ‌گاه حاضر نبوده‌اند پشت ميز گفت‌وگوي اديان بنشينند وي تصريح كرد: متاسفانه لايه‌هاي ارتودوكسي و خيلي سنتي اديان، هيچ‌گاه حاضر نبوده‌اند در پشت ميز گفت‌وگوي اديان بنشينند و اگر هم به چنين مساله‌اي تن داده‌اند، با روحيه تدافعي يا حداقل موعظه‌گرايانه و ارشادي به چنين امري روي آورده‌اند؛ بنابراين به نظر مي‌رسد كه فرآيند گفت‌وگوي ديني بيشتر توسط اقشار ميانه‌رو و واقع‌گراي اديان صورت گيرد. به گزارش ايسنا، دكتر محقق‌داماد &amp; nbsp; در همين زمينه اظهار داشت: ما در طول تاريخ احتجاجات و مناظراتي ميان پيروان اديان داشته‌ايم. اين احتجاجات به منظور غلبه برطرف مقابل و پيروزي برابر بوده است اما مساله گفت‌وگو به معني مصطلح به معني درك طرف مقابل است و سابقه آن‌چناني ندارد. &amp; nbsp; وي گفت: اين نگاه زماني ايجاد شد كه حقوق بشر تدوين و كرامت انساني به عنوان بحثي مطروح در عرصه تحولات جهان مطرح شد كه اين زمان پس از جنگ جهاني بود. &amp; nbsp; &amp; nbsp; گفت‌وگوي فرهنگ‌ها موجب كاهش تعصبات مي‌شود &amp; nbsp; محقق داماد همچنين بحث گفت‌وگوي فرهنگ را نيز مناسب دانست و به ايسنا گفت: گفت‌وگوي فرهنگ‌ها موجب كاهش تعصبات مي‌شود. اصولا كساني كه داراي مطالعات تاريخي بوده‌اند، داراي تعصبات فكري كمتري هستند و اين به دليل مطالعه بعد فرهنگي جوامع است. &amp; nbsp; وي همچنين در تاييد اظهارات دكتر سروش‌پور گفت: عزاداري امام حسين (ع) در ايران مقداري با فرهنگ ايراني خلط شده است. مثلا چاوشي‌خواني كه در مراسم عزاي امام حسين (ع) بدان پرداخته مي‌شود، برگرفته از سياوش‌خواني در ايران باستان است و در زرتشت هم مطرح است. &amp; nbsp; محقق داماد افزود: همين ايراني‌ها بودند كه مساله كربلا را رونق داده و با آن بر سر بني‌اميه و بني‌عباس كوبيدند. ﻿ رييس موسسه‌ي گفت‌وگوي اديان تصريح كرد كه اگر اديان گفت‌وگو نكنند، قطعا يكي از ظرفيت‌هاي غير قابل پرهيز و اجتناب از آن، جنگ است. ظرفيت بشريت به سمت گفت‌وگو مي‌رود حجت‌الاسلام &amp; nbsp; سيدمحمدعلي ابطحي در گفت‌وگو با خبرنگار سرويس اديان و تمدنهاي خبرگزاري دانشجويان ايران (ايسنا)، دربيان ضرورت امروزين توجه به بحث گفت‌وگوي اديان و تمدن‌ها اظهارداشت: «تمدن‌ها در سابقه‌ي خود كه فرهنگ بشري را در طول تاريخ ساخته‌اند، در هر فرهنگي چه كوچك و چه بزرگ، از ابتداي شروع تاريخ تاكنون كه فرهنگ‌ها به تمدن تبديل شدند، عناصر مختلفي را شامل مي‌شوند. در اين ميان فصل مشترك همه تمدن‌ها در ساختن فرهنگ بشري، دين است و در اين راستا سخت‌ترين عنصري كه در ميان عناصر فرهنگ‌ساز حاضر به گفت‌وگو شده است، هميشه دين بوده است، به همين دليل زماني كه &amp; nbsp; بتوانيم اديان را وادار كنيم تا با هم گفت‌وگو كنند، طبيعتا همه‌ي عناصر فرهنگ‌ها و تمدن‌ها قادر به گفت‌وگو خواهند شد؛ زيرا سخت‌ترين عنصر حاضر به گفت‌وگو شده است.» وي با بيان اين كه امروز ضرورت گفت‌وگوي تمدن‌ها و اديان، وضعيت زندگي بشري است، خاطرنشان كرد: «در وضعيت موجود بشر، يكي از بحث‌هاي مغفول، بحث ارتباط گفت‌وگوي اديان با مساله‌ي انقلاب ارتباطات و نزديك شدن دنياهاي مردم مختلف به همديگر است، هر چه مرزهاي دنيا از هم فاصله‌هاي كمتري داشته باشند و نزديك‌تر به هم شوند، جايگاه اديان مستقل كه عملا در حال درگيري با هم بودند، تغيير مي‌كند و براي آن‌ها مسائل جديدي طرح مي‌شود؛ زيرا در اين شرايط جديد هر ديني نيازمند &amp; nbsp; پاسخگويي مي‌شود؛ يعني از آن سوال مي‌شود.» رييس موسسه گفت‌وگوي اديان &amp; nbsp; اضافه كرد: «در تاريخ اگر يك نفر پيش قبيله چند هزار نفري در آفريقا مي‌رفت، همه آنها را مسلمان مي‌كرد و بار ديگر فرد ديگري همه را مسيحي مي‌كرد، ‌ آن دوران، دوران تبشير و تبليغ بود، يعني دعوت به تغيير دين. اما از زماني كه مرزهاي جهاني برداشته شد، درهيچ يك از اديان حوزه دعوت به دين و تبليغ دين حوزه جدي و قابل قبولي نبود و همه تبديل به حوزه‌هاي گفت‌وگويي شده‌اند؛ زيرا ظرفيت بشريت به سمت گفت‌وگو مي‌رود و گفت‌وگو به سمت دين مي‌رود و اگر اديان گفت‌وگو نكنند، قطعا يكي از ظرفيت‌هاي غير قابل پرهيز و اجتناب از آن جنگ است.» تعصب به درگيري اديان منتهي مي‌شود وي هم‌چنين با تاكيد بر اين كه مساله جلوگيري از جنگ ميان اديان بسيار اهميت دارد، اظهارداشت: «&amp; nbsp; وقتي تعصب ايجاد مي‌شود طبيعي است كه اديان با هم درگير مي‌شوند و اين درگيري در طول تاريخ بشريت آسيب‌هاي زيادي به وجود آورده است. اين آسيب‌ها در اوج خود هم زمان با دوران برداشته‌شدن مرزها نمايان شدند و در آن زمان شاهد نزديك‌شدن آدم‌ها به يكديگر بوديم كه طبيعتا دين هم بايد جزئي از اين مرحله فرض شود؛ به همين دليل، حتي از جهت تاريخي هم از سال‌هاي 67 و 68 اولين بار مسيحيت گفت‌وگوي با اسلام را پذيرفت و فضايي ايجاد شد كه در آن نمي‌توانستيم كاري جز پذيرش اديان داشته باشيم.» رييس موسسسه گفت‌وگوي اديان با يادآوري اين كه در يك پروسه بسيار مهم، بحث گفت‌وگوي واتيكان دو مطرح شد، تصريح كرد: «دراين بحث نو كه زاييده شرايط جهاني بود پاپ از سراسر جهان پدرهاي روحاني را فراخواند و يكسال در واتيكان مستقر شدند و با استناد به آيه‌اي از انجيل كه "هر جا به نام من جمع شوند، عيسي و روح‌القدس هم بين آنها هست" شروع به حل مشكلات مسيحيت در جهان كردند، هر كس مسوول يك كميسيون شد. جهان يكسال بدون رهبر مذهبي بود و سرانجام مصوبه‌ي واتيكان ارائه شد. در اين جلسات تصميمي جديد گرفته شد تا از اين به بعد هر وقت به مشكلي ناشي از تحولات جهان برمي‌خوردند به نتايج اين بحث‌ها كه به شكل كتابي در آمده بود رجوع مي‌كردند. اين متن دراصل ملحق به كتاب مقدس شده است و در آن جا يكي از مباحث اصلي كه به آن رسميت داده شد، بحث گفت‌وگوي اديان و منحصرا گفت‌وگوي با اسلام بوده است.» اسلام هيچ مشكل و محذوري براي گفت‌وگو با اديان ديگر ندارد وي در ادامه با يادآوري اين كه ما به عنوان مسلمان هيچ مشكل و محذوري براي گفت‌وگوي با اديان ديگر نداريم، خاطرنشان كرد: «اسلام آخرين دين است، ما از لحاظ تاريخي اديان ديگر را به رسميت مي‌شناسيم، پس طبيعتا گفت‌وگو با آنها مجاز و ممكن است. براي ما گفت‌وگو كار دشواري نبود، اما براي مسيحيان كار بسيار سخت و دشواري است، زيرا بايد با ديني مذاكره كنند كه بعد از آنها آمده است و بنابراين به اعتقاد آنها اين دين وجود و حقانيت ندارد و براي يهودي‌ها اين مساله دشوارتر است؛ زيرا بايد با دو دين پس از خود گفت‌گو كنند.» ابطحي همچنين اضافه كرد: «براي گفت‌گوي ميان اديان اصلا لازم نيست كه دين هاي ديگر را به طور كامل قبول داشته باشيم، اگر آن را كامل باور داشتيم بايد آن دين را مي‌پذيرفتيم، براي گفت وگوي ميان اديان تنها ما مدعي هستيم كه اديان از طرف خداي واحدي آمده‌اند و آن خداي واحد نمي‌تواند جوهر اين اديان را متفاوت ارائه كرده باشد. جوهره‌ي اين اديان طبيعتا چون از يك خداي واحد آمده اند، يكي است و گاه در تاريخ، در شريعت و در دستورهاي &amp; nbsp; فقهي ممكن است متفاوت جلوه كنند؛ در حالي كه ما امروز نياز به همكاري داريم، بدون اينكه هيچ نيازي به بازگشتن از جوهره‌ي اديان وجود داشته باشد.» رييس موسسه گفت‌وگوي اديان در ادامه با تاكيد بر اين كه دوران تبشير و تبليغ و دعوت به تغيير مذهب گذشته است، با بيان اين كه در ميان همه‌ي اديان عمدتا مباحث مختلفي چون اخلاقيات، اعتقاد به جاودانگي، اعتقاد به سعادت بشريت و اعتقاد به معاد اصول مشتركي را تشكيل مي‌دهند كه با تكيه بر آنها مي‌توان با يكديگر به گفت‌وگو نشست، تصريح كرد: «بحث اصلي اشتركات بين اديان يعني جوهره آنها شامل بحث مناسك نمي‌شود. آن خداي بزرگي كه جوهره‌ي اديان را مشترك نهاده است، بسيار بزرگ است و محدوديت پيدا نمي‌كند، بلكه در درون مذاهب مختلف محدود مي‌شود، در حالي كه سخن از خداي بزرگي است كه جوهره‌ي دين رامتناسب با بشريت آفريده است.» اعتقاد به خداوند عنصر مشترك همه‌ي اديان است وي تاكيد كرد: «من معتقدم دين عبارت است از باخدايي. باخدايي، اعتقاد و ايمان مي‌تواند محور اين گفت‌وگو باشد. به نظر من به صورت اعم اعتقاد به خداوند عنصر مشترك همه‌ي اديان است؛ زيرا دين بدون خدا معني ندارد. روند جهان كه &amp; nbsp; به گفت‌وگوي اديان منجر مي‌شود، نياز بشريت به همكاري ديني را مي‌طلبد و اين امر به دليل نزديك‌شدن آدم‌ها به يكديگراست. بحث ما گفت‌وگوي اديان است و اولويت اول است، زيرا به اعتقاد من نقش دين روز به روز پررنگ‌تر مي‌شود.» ابطحي همچنين با تصريح &amp; nbsp; اين كه هر چه قدرت دين بيشتر شود، انگيزه بيشتري ايجاد مي‌كند كه نشان‌دهنده‌ي قدرت دين است، افزود: «هيچ عنصري را نمي‌شناسيم كه در جوامع قدرتمندتر از دين باشد و چنين فضايي را بتواند به وجود آورد. قدرت‌هاي سياسي معمولا سعي دارند از اديان استفاده كنند، يا حتي به گونه‌اي از يك نوع ايدئولوژي به جاي دين بهره بگيرند تا خود را توجيه كنند. با اين وجود الان بدترين اتفاقاتي كه در دنيا مي‌افتد، مربوط به كليساها، كنيسه‌ها و مراكز مذهبي افراطيست كه معتقدند صرفا آنها بر حقند. بر همين اساس زماني كه &amp; nbsp; معتقديم تنها ما بر حق هستيم، آيا اين حق را به ديگران هم مي‌دهيم كه بر حق باشند يا نه؟ از سوي ديگر جامعه‌اي هم پيدا مي‌شود كه فكر مي‌كند هر چه هست عليه اوست، مثل آمريكا و از سوي ديگر رهبري مثل بوش پيدا مي‌شود كه مذهبي‌ترين رهبر آمريكاست و كليساي آن تندروترين كليساي مسيحي است؛ يعني يك نوع توازن بين اعتقادات بن‌لادن و كليساي آمريكا ايجاد مي‌شود؛ زيرا عملا دو گروه افراطي به هم برخورد مي‌كنند؛ يعني مسابقه‌ي خطرناكي را شروع مي‌كنند كه من معتقدم اين مسابقه به صورت يكجانبه قابل توقف نيست.» وي اضافه كرد: «هميشه من اين را تكرار كردم كه غرب فقط حق ندارد بگويد شما اقدامي نكنيد، بلكه اين يك مسابقه است. غرب نمي‌تواند اسلام‌ترسي را در كل دنيا رواج دهد و اعلام كند كه كسي حق ندارد غرب‌ترسي را ترويج كند. اين مسابقه‌اي است كه در سراسر جهان امروز، رايج است. آمريكايي‌ها برترين قدرت تاريخي از همه لحاظ سياسي، نظامي و... بوده‌اند، اما از زماني كه مبارزه با تروريسم را در خاورميانه شروع كردند تا امروز انديشه‌ي طرفداري از تروريسم خيلي بيشتر شده است؛ زيرا غرب مي‌خواست يك طرفه با قدرت خود اين موضوع را حل كند اما نتوانست.» محدودترين درگيري دنيا درگيري اسلام و غرب است رييس موسسه گفت‌وگوي اديان همچنين تصريح كرد: «محدودترين درگيري دنيا درگيري اسلام و غرب است، افراطي‌گري در ميان اسلام و غرب زياد شده است؛ به همين دليل است كه من معتقدم راه نجات بشريت، اين است كه بتواند در برابر اين جريان‌هاي افراطي محور را بگيرد.» ابطحي ادامه داد: «اكثريت آدم‌هاي دين‌دار در مسيحيت و اسلام آدم‌هاي تندرو نيستند، اما صداي آدم‌هاي تندرو در هر دو دين بلندتر از صداي اكثريت است، زيرا از امكانات مختلف مثل خشونت استفاده مي‌كنند. اين مساله باعث خشونت و درگيري درون معتقدان به يك دين مي‌شود. يكي از راه‌حل‌ها اين است كه ما بتوانيم جريان‌هاي غير افراطي را رشد دهيم، راه ديگر اين است كه گفت‌وگو كنيم؛ زيرا اين جا گفت‌وگو معنا پيدا مي‌كند. اگر گفت‌وگو نكنيم اين درگيري‌ها مي‌تواند به از بين رفتن نسل بشري منجر شود. حتي اگرهيچ دليلي براي گفت‌وگو جز آن چه ما امروز در صحنه‌ي سياسي مي‌بينيم، يعني خشونت، وجود نداشته باشد، چه دليلي دارد كه گفت‌وگو نكنيم و روي حداقل‌ها و مشتركات مان شروع همكاري نكنيم؟» بسياري از بحران‌هاي بزرگ بشري نيازمند &amp; nbsp; همكاري‌هاي ديني است رييس موسسه گفت‌وگوي اديان در ادامه بسياري از بحران‌هاي بزرگ بشري را نيازمند همكاري‌هاي ديني دانست و افزود: «‌يكي از مشتركات ديني تقويت بنيان خانواده است يا محيط زيست و حتي آرامش در سايه‌ي ايمان به خدا، كه نياز اصلي امروز بشر است؛ البته مساله‌ي خطرناكي هم در اين ميان وجود دارد، اين مساله خطر جايگزيني حوزه‌هاي مختلف دين با علوم متفاوت است. در50 سال اخير حوزه‌هايي كه اختصاصا در حيطه دين بوده‌اند، اكنون علوم ديگر هم در آن شريك شده اند؛ مثل آرامش در سايه‌ي دين كه روان‌شناسي هم در آن شريك شده است.» وي اضافه كرد: «من براي سياستمداران در اين عرصه قدرت زيادي قائل هستم و مي‌گويم اكثريت اين قدرت در دست رهبران ديني است، اگر در ميان سياستمداران رهبران ديني هم باشند، همه قدرت از آن سياستمداران است و نقش بسيار را بازي خواهند كرد. اين در حاليست كه كساني هم كه منافع‌شان از بحث گفت‌وگوي اديان آسيب مي‌بيند، به جريان بحث كشيده مي‌شوند، حالا چه منافع سياستمداران، چه دينداران و يا حتي منافع صنفي آنها باشد.» عزم زيادي براي بحث گفت‌وگوي اديان در ميان مردم &amp; nbsp; وجود دارد رييس موسسه‌ي گفت‌وگوي اديان در ادامه با بيان اين كه در بين مردم عزم زيادي براي بحث گفت‌وگوي اديان وجود دارد، تصريح كرد: «سياستمداران در اين زمينه در مرحله‌ي دوم قرار دارند و در بين رهبران مذهبي از همه كمتر شاهد اين عزم هستيم. اين مساله درشروع نوع گفت‌وگو اثر بسيار زيادي مي‌گذارد؛ اما روندي كه بشريت طي مي‌كند آنها را مجبور مي‌كند تا اين بحث را بپذيرند، زيرا الان هيچ كس نمي‌تواند قدرت دين را انكار كند، از سوي ديگر آن روند به خشونت‌هايي منجر مي‌شود كه بشريت را متوقف مي‌كند و بايد اين راه را طي كند و به گفت‌وگو بازگردد.» ابطحي &amp; nbsp; افزود: «زبان امروز اديان براي گفت‌وگوي با هم همان بحث مشتركات و جوهره اديان است كه افراد مي‌توانند در آن با هم همكاري كنند و دليلي ندارد كه مشكل‌ساز شود. رعايت فقه به اين گفت‌وگو ضرر نمي‌زند. اگر كسي در جايي چيزي بخورد يا نخورد يا در ساعتي خاص عبادت بكند يا نكند، به روند صلح بشري آسيبي وارد نمي شود، بلكه بر حق نبودن آن و نياز به ستيز با ديان ديگر، به جوهر اديان آسيب مي‌زند.» رييس موسسه‌ي گفت‌وگوي اديان در ارزيابي نسبت به نظريه هانتينگتون كه در آن از جنگ و برخورد ميان تمدن اسلامي -كنفيسوسي و تمدن غرب سخن گفته بود نيز اظهار داشت: «به نظر من بحث هانتينگتون ربطي به حوزه اديان ندارد، بلكه بحث او تمدني است و به حوزه سياست مربوط است. او از تمدن اسلامي صحبت نمي‌كند، بلكه مي‌گويد تمدن‌ها دركل با هم درگير مي‌شوند و منظور او تمدن‌ها به صورت عام هستند نه صرفا دين اسلام. هر چه زمان مي‌گذرد، علي‌رغم اينكه بشريت به سمت جنگ تمدن‌ها پيش مي‌رود، نياز به گفت‌وگوي تمدن‌ها روز به روز بيشتر مي‌شود وعلت اين امر نياز بشريت است كه در ميان همه‌ي اقشار جامعه ديده مي‌شود.» وي اضافه كرد: «درگيري‌هايي كه امروز وجود دارد مثل درگيري غرب با عراق، بشريت را از هر دو سو خسته مي‌كند، همه مردم چه سياستمداران و چه مردم در افغانستان، انگليس، آمريكا، عراق و... خسته هستند. اگر همين امروز آمريكا براي جنگ‌هاي داخلي عراق راه‌حلي بيابد، بسيار سود مي‌برد و در اصل همه سود مي‌برند. علت اين خستگي ها خشونت ناشي از درگيري ميان تمدن‌هاست؛ يعني افراد در جامعه‌ي عراق، احساس مي‌كنند كفر براي اشغال كشورشان آمده است، پس اسلام قرائت خود را براي نجات كشورشان به خدمت مي‌گيرند و فضاي امروزين جهان به وجود مي‌آيد.» وي همچنين در تحليل تاثيرات توهين‌ به اديان كه بعضا شاهدش هستيم بر مقوله گفت‌وگوي اديان، تصريح كرد: «به نظر من بحث توهين به اديان، درگيري است و جزيي از گفت‌وگو اديان نيست و در حيطه‌ي آزادي بيان است، اما اينكه اشكال توهين جزيي از ابزار گفت‌وگوي ديني هستند، بحث ديگري است. من معتقدم فحاشي به هم جزيي از ابزار گفت‌وگوي اديان با هم نيست، بلكه نشانه آزادي بيان است.» گفت‌وگوي اديان محقق خواهد شد ابطحي تصريح كرد: «من معتقدم گفت‌وگوي اديان محقق خواهد شد. روند بشريت در حيطه‌ي كلان به سمت تحقق اين امر است و در ثاني، گفت‌وگوي اديان بايد فرهنگ گفت‌وگو و فرهنگ پذيرش ديگري ديني را در جوامع رشد دهد تا هر كدام اين انديشه‌ها بتواند حرفش را بزند. ظرفيت پذيرش اين گفت‌وگوها هم در جامعه وجود دارد و هر چه ظرفيت بيشتر به وجود بيايد، به اين علت است كه خشونت‌ها بشريت را خسته‌ترمي‌كند؛ به ويژه &amp; nbsp; خشونت‌هاي ديني به اين روند سرعت مي‌بخشند؛ چون فرد به ديني اعتقاد پيدا مي‌كند كه خداي بزرگي را تصوير مي‌كند كه او را از اين درگيري‌ها نجات مي‌دهد. اين اعتقاد نمي‌گويد كه دين عامل آسيب‌زدن است و اگر دين در اين مسير قرار مي‌گيرد به صورت طبيعي در دنيايي ديده مي‌شود كه راهش را سد مي‌كنند.» وي در پايان نيز تصريح كرد: «ضرورت زماني، ارتباطات و اتصال سرنوشت بشريت به هم، &amp; nbsp; به پذيرش ايده گفت‌و‌گوي اديان منجر شده است. ما اگر از موضع دين حرف مي‌زنيم، براي پايبند نگه‌داشتن بشريت به دين، ناچاريم قرائت &amp; nbsp; خشن از دين را &amp; nbsp; از جلوي راه بشريت برداريم، زيرا در غير اين صورت بشريت منتظر اين نمي‌ماند كه دين به چه نتيجه‌اي مي‌رسد، بلكه سعي مي‌كند دين را حذف كند كه در خيلي از موارد هم اين اتفاق افتاده است؛ در حالي كه اگر ديني قابل انطباق با زندگي پيدا شود، قطعا مي‌توانيم دين‌دار باشيم تا آرامش خود را حفظ كنيم.» دكتر سيد حسين نصر، &amp; nbsp; آسيب‌شناسي ديني را بزرگترين خدمت به انديشه‌ي ديني معرفي كرد. به گزارش خبرنگار سرويس اديان و تمدن‌هاي خبرگزاري دانشجويان ايران (ايسنا)، اين استاد دانشگاه جورج تاون امريكا كه به شكل ويديو كنفرانس در دومين سمينار دين و مدرنيته سخنراني مي‌كرد، با اشاره به تاريخچه‌ي روشنفكري در اروپا گفت: ‌ در قرن هجدهم در اروپا نهضتي مخالف دين آغاز شد كه به دنبال آزادي فكر بشر از تسلط دين با قرائت آن زمان بود و به اين عصر اصطلاحا عصر روشنايي اطلاق شد. اين كلمه واژه‌هاي مترادفي در زبان‌هاي مختلف دارد كه در همه‌ي آنها معناي نور وجود دارد و زماني كه غربي‌ها با دنياي اسلام تماس پيدا كردند، اين اصطلاح به جامعه‌ي اسلامي منتقل شد. وي در ادامه با بيان اين كه واژه‌ي روشنفكري ارتباط مستقيمي با يك نهضت اروپايي دارد كه بنياد اصلي آن آزادي عقل از عقل قدسي است، اظهارداشت: اين تفكر نه تنها با فلسفه و علوم سرو كار داشت، بلكه به دين پرداخت. وي &amp; nbsp; در ادامه با اشاره به منورالفكري در عرصه‌ي اسلام گفت: روشنفكري به شكلي كه در ايران وجود دارد، با معناي غربي خود همسان نيست، زيرا كه در اروپا 4 يا 5 قرن قدمت دارد و در ايران با توجه به استيلاي سياسي دو قرن گذشته تنها 200 سال سابقه دارد. نصرهمچنين با يادآوري اينكه، روشنفكري مساله‌ي خاصي براي تمدن‌هاي مختلف بوده است، گفت: ‌روشنفكري براي تمدن‌هاي مختلف چه اسلامي و چه غربي مساله‌ي خاصي است، اما در مشرق زمين رجال ايران كه با تفكر غربي اندك آشنا بودند، بحث‌هايي درباره‌ِي روشنفكري ديني مي‌كنند وارزيابي‌هايي از نحله‌هاي غربي دارند كه صحيح نيست، &amp; nbsp; اصولا درك معني روشنفكري چه ديني و چه غير ديني &amp; nbsp; مستلزم شناخت عميق تفكر غرب است. وي همچنين به تاريخچه‌ي روشنفكري در ايران اشاره كرد و اظهار داشت: ‌ اين كه بدانيم روشنفكري به معناي بازخواني و دوباره ساختن دين در جامعه &amp; nbsp; يا به معناي به كار بردن منطق در امور ديني است، نيازمند دانستن وضعيت روشنفكري در ايران هستيم. اين مساله در ايران توسط سيد جمال در دويست سال پيش مطرح شده است و مورد بحث و نقد قرار گرفته، اما در اين حين آنچه از همه مهمتر است مساله‌ي تجدد در دين محسوب مي‌شود و براي فهم اين مساله بايد دانست كه هدف از دين چيست و در چه سطحي مي تواند مورد بحث واقع شود. وي افزود: ‌ در اين زمينه مسائل اساسي مطرح است كه تنها پاسخگوي آنها روشنفكري ديني است و اولين سوال اين است كه معيار حقيقت براي دين چيست و همانگونه كه در نهج‌البلاغه شاهد اين سوال و جواب هستيم بايد به دنبال آن باشيم. اين استاد دانشگاه جورج تاون امريكا در ادامه به تبيين اهداف دين پرداخت و اظهارداشت: ‌ براي دين اسلام، رسيدن به خداوند و عدل كامل هدف است و در اصل بايد تسليم مطلق به اراده حق بود، بايد كوشش‌هاي روشنفكري ديني با توجه به اين اهداف صورت بگيرد. وي درادامه گفت: ‌بايد بدانيم كه چراكه روشنفكري ديني هزار سال پيش وجود نداشته است و به نظر من علت آن اين است كه تفكر «لاادري» استيلا نيافته بوده و تفكر يوناني هم كه با تمدن اسلام برخورد كرد، در پشت سر خود قدرت نظامي، ‌سياسي و اقتصادي نداشته است و مسلمانان با آن آزادانه برخورد كرده‌اند. وي در بخش ديگر سخنانش راه احساسي كه در برابر مسائل جديد وجود دارد را بنيادگرايي دانست كه برخي به دين نسبت مي‌دهند. نصر با اشاره به روابط انديشه‌ي خود و جان هيك گفت: ‌ من و ايشان نظرات متشابهي در زمينه ي گفت و گوي ميان اديان داريم، اما در روش و هدف با هم يكسان نيستيم. وي افزود: پويايي تفكر اسلامي مبتني بر آزادي فكر بوده است، به نظر من مهمترين امر براي يك جامعه همين آزادي فكري است، البته به شرطي كه باعث از بين رفتن نظم در جامعه نشود و تفكري كه بتواند آزادانه با انديشه‌هاي ديگران رو به رو شود مي‌تواند رشد كند. وي در پايان با تاكيد بر لزوم حضور روشنفكري ديني در عرصه‌ي عمومي گفت: ‌ ما نياز داريم روشنفكري ديني و منتقدان آن نظرات خود را مطرح كنند، از آنجايي كه حقيقت هميشه پيروز است هر يك كه حق باشد خود را مي‌نماياند، اما در اين ميان اصالت از هر چيزي مهم تر است و از اين رو بحث راجع به آسيب شناسي ديني خدمت بزرگي به انديشه‌ي ديني مي‌تواند محسوب شود. در دومين ميزگرد گفت‌وگوي اديان كه با حضور نمايندگاني از آيين‌ها و دين‌هاي زرتشت، يهود و اسلام كه به مناسبت هفته گفت‌وگوي اديان و در روز هفدهم شهريور ماه در ايسنا برگزار شد، نمايندگان اديان تاكيد كردند كه گفت‌وگوي اديان را به معني همكاري با اديان بايد در نظر بگيريم و هدف بايد نشستن اديان بر سر ميز گفت‌وگو باشد. به گزارش خبرنگار سرويس اديان و تمدنهاي خبرگزاري دانشجويان ايران (ايسنا)، «آرش آبايي» كه در اين ميزگرد به نمايندگي از دين يهود حاضر شده بود، در تعريف جايگاه مفهوم گفت‌وگو در اين دين گفت: گفت‌وگو در دين يهود با اديان ديگر متفاوت است؛ زيرا در زمان به وجود آمدن و شكل‌گيري اين دين، دين ديگري به صورت امروزي وجود نداشت و اگر دين زرتشت را به عنوان دين قبل از يهوديت بدانيم، ‌از نظر تاريخي حداقل يهوديت ‌در گستره تاريخي – جغرافيايي خود از آن سخني نگفته يا از آن خبر نداشته است؛ بنابراين گفت‌وگو با اديان ديگر در يهوديت، يعني يهوديت قبل از دوران تلمودي و در زماني كه اسلام و مسيحيت شكل نگرفته بودند، معنا نداشته است. وي افزود: پس جهان كفر در برابر يهوديت بوده است و يهوديت گرايشي به گفت‌وگو با جهان كفر هم معمولا نداشته، مگر آن كه آنها گرايش به يهودي‌شدن نشان مي‌دادند. بعدها كه قدرت‌هايي در اطراف يهوديان شكل گرفت و اديان ديگري به وجود آمدند كه مشخصا منظور اسلام و مسيحيت است، باز هم يهوديت هيچ گاه دعوت به گرويدن به اين دين و گسترش نداشته است. گفت‌وگو براي يهوديان آن دوران، بيشتر جنبه سلبي داشته است تا ايجابي؛ بنابراين جنبه ابلاغي يا دعوت نداشته و جنبه صرفا دفاعي از خود داشته است و در تبيين اين بوده كه ما يهوديان تا چه حدي و به چه شكلي مي‌انديشيم و حداكثر دعوت به صلح و آرامش بوده است. آبايي در ادامه با تاكيد بر اين كه فقه يهود، آن چنان محتوايي درباره گفت‌وگو ندارد، اظهارداشت: با توجه به اتفاقاتي كه در طول تاريخ افتاده است، ‌ تا 2هزار سال پيش كه يهوديان از اورشليم و سرزمين مقدس تبعيد شدند، عمده هدف يهوديت حفظ خود بوده و به جاي اين كه به گسترش و ارائه دين خود به ديگران بپردازد، به بقاي خود مي‌انديشيده است؛ از اين رو هرگز به سمت گفت‌وگو نرفت، مگر اين كه براي حفظ خود يا دفاع از مقدسات خود مجبور شده باشد. فقه نيز يهود نيز بيشتر جنبه محافظه‌كارانه داشته و همواره ترس از معاشرت با غيريهوديان در آن وجود داشته است؛ زيرا از آنجا كه يهوديان در اقليت بوده‌اند و قدرت از آن غيريهوديان بوده، اين آيين هميشه در جوامع مختلف در موضع ضعف بوده است و فقه يهود سعي كرده اين معاشرت با غيريهود را كم كند؛ چنان‌كه بيشتر احكام و آداب غذا خوردن، حلال و حرام‌ها، ازدواج و معامله به شكلي تنظيم شده كه فرد يهودي تا آن جا كه ممكن است، با بيگانگان مراوده‌اي نداشته باشد و اگر مراوده‌اي هم دارد در آن علاقه‌اي پيش نيايد تا در نهايت به غيريهودي شدن منجر نشود. وي گفت كه دليل اين امر اين بوده كه هميشه قدرت و اكثريت جمعيتي از آن غير يهوديان بوده است. آبايي تصريح كرد: يهوديت در اين زمان خود را در عرصه جنگي نابرابر مي‌ديد؛ از اين رو كمتر به دنبال اين بود كه طرف مقابل را دعوت كند، هر چند در موارد بسيار جزئي، امكان اين امر وجود داشته است؛ پس فقه يهود بيشتر جنبه تدافعي و واكنشي نسبت به مساله گفت‌وگو داشته، اما به هر حال يهوديت در مقاطعي از تاريخ، بقاي خود را در گفت‌وگو در جهان يافته است. نماينده دين يهود در ادامه با بيان اين كه پس از ظهور اسلام و مسيحيت، يهوديان در دو گستره سرزمين‌هاي اسلامي و مسيحي قرار گرفتند و اين امر آنها را به گفت‌وگو وادار مي‌كرد، افزود: ‌هر چند قبل از آن كه اسلام به ايران بيايد، يهوديان ايران ‌لاجرم با زرتشتيان گفت‌وگوهايي داشته‌اند، اما اين امر ثبت نشده يا من نديده‌ام؛ ولي بعد از آن چون اسلام دين غالب بر كل منطقه شرق شد، يهوديان كه با مسلمانان رو به رو بودند، با آنها گفت و گو كردند، تا امتيازي رد و بدل كنند و به هر حال خود را مستقر كنند، همچنين در سمت مقابل آنها با مسيحيان رو به رو بودند كه باز هم سعي كردند از همين طريق گفت‌وگو با آنها كنار بيايند و بتوانند جامعه خود را حفظ كنند. وي در عين حال تصريح كرد كه در آن مقطع ‌اسلام و مسيحيت، اديان گسترش يابنده و ارشادي و تبليغي بودند و يهوديت به دنبال چاره‌اي در اين ميان بود كه به شكلي با آنها كنار بيايد و بقاي خود را حفظ كند (كه بايد اذعان كرد هميشه در اين حيطه موفق نبوده، گذشته از آن كه گاه اجبار و زور در زمان‌هايي به جاي گفت‌وگو حاكم بوده است). آبايي در ادامه با خاطرنشان كردن اين امر كه گفت‌وگوي اديان به شكل امروزي شايد حدود50 سال است كه سابقه دارد، اظهار داشت: پيش از اين، اين تعامل‌ها به نفس گفت‌وگو و شناخت، كمتر مي‌پرداخته است. تا قبل از قرن معاصر، يك جنگ نانوشته‌ براي افزايش تعداد پيروان و گسترش قلمرو نفوذ ميان اسلام و مسيحيت وجود داشت و يهوديت هم به طور ناخواسته در اين فضا تحت فشارهايي قرار مي گرفت؛ اما همان گونه كه اكثر كشورها تا دو يا سه قرن پيش به دنبال تسخير كشورهاي همجوار و كسب جمعيت و قدرت بيشتري بوده‌اند و امروز با وجود سازمان ملل و تثبيت مرزها، اين كشمكش ها تقريبا فروكش كرده است، ‌ اديان بزرگ هم تا حدي از نظر گستره جغرافيايي و جمعيت پيرو، به ثبات تقريبي رسيده‌اند. وي ادامه داد: به خاطر همين تغيير شرايط است كه شكل جديد گفت‌وگو ميان اديان هم تغيير كرده است. اين كه شكل گفت‌وگو چگونه است، در اديان مختلف متفاوت است، اما به طور كلي در گفت‌وگو به دنبال اين هستيم كه نكات تنش‌زاي درون‌ديني نسبت به اديان ديگر را بيابيم و بررسي كنيم چگونه مي‌توان آنها را حذف يا تعديل كرد و يا حداقل مسكوت نهاد. نماينده دين يهود در اين ميزگرد با يادآوري اين كه در بطن هر ديني به لحاظ شرايط تاريخي و جغرافيايي، و بيشتر براي حفظ حريم آن دين و مصون داشتن آن از خطرات، بخش‌هايي به صورت احكام يا اعتقادات در نفي اديان ديگر وجود دارد، گفت: امروز در گفت‌وگوهاي بين ديني، ما با يافتن ريشه اين نكات تنش زا، به دنبال كم‌رنگ كردن اختلاف‌ها هستيم و يا اين مي‌خواهيم به طور متقابل، نقاط اشتراك را آن قدر پررنگ و با اهميت جلوه دهيم كه صداي اختلافات و تنش‌هاي تاريخي و ديني كمتر شنيده شود؛ اما قبل از آن، شناخت لازم است. تقريبا مي‌توانم بگويم گفت‌وگو هنوز شكل نگرفته، زيرا ما در گفت‌وگو چيزي را مبادله مي‌كنيم، اين در حاليست كه اديان شايد هنوز به سطح مبادله فكري نرسيده‌اند و اكنون صرفا شناخت اديان حاكم است. آبايي هم‌چنين با تاكيد بر تعيين‌كننده‌بودن هدف گفت‌وگو در موفق‌بودن به گفت‌وگو نشستن اديان، تصريح كرد: اگر در گفت‌وگو، هدف، شناخت باشد، در كليه سطوح جامعه (مردم عادي و نخبگان) قابل طرح است. نظر به اين كه متفكران اديان لاجرم مطالعه ديني دارند، پس در گفت‌وگو بيشتر به شناخت سطوح پاييني جامعه از اديان مختلف براي آماده‌سازي بستر اجتماعي احتياج داريم. لايه‌هاي ارتدوكسي اديان معمولا اهل نشستن پاي ميزهاي گفت‌وگو نيستند و مي‌انديشند آنچه آنها دارند، كامل است و چيزي براي شنيدن از سوي مقابل وجود ندارد، مگر اين كه بخواهند طرف مقابل را به سوي دين خود دعوت يا حداكثر از دين خود در برابر اعتقادات غير، دفاع كنند؛ از اين رو بيشتر لايه‌هاي ميانه‌رو ديني به دنبال شناخت متقابل و گفت‌وگو هستند. اين پژوهشگر دين يهود در ادامه تاكيد كرد: اما پس از طي مرحله شناخت، اگر قرار است گفت‌وگويي انجام شود، بايد در سطحي انجام شود كه طرفين، قدرت لازم را از جانب دين خود داشته باشند؛ مانند سفير كشوري كه قدرت‌هايي به او تفويض شده تا در خلال گفت‌وگو، اگر تصميمي اتخاذ شود، لاجرم دولت متبوعش آن‌ را پذيرفته است. در سطح گفت‌وگوي بين اديان نيز اگر روزي انجام شود، كساني بايد پشت ميزهاي گفت‌وگو بنشينند كه حاصل مبادلات فكري و عقيدتي آنها از جانب اكثريت پيروان آن دين مورد پذيرش قرار بگيرد و به عبارت ديگر، مراجع ديني بايد آمادگي (و بيشتر شجاعت) آن را داشته باشند كه مهر صحت بر اين قسم گفت‌وگوها بزنند. به گزارش ايسنا در اين ميزگرد همچنين «پدرام سروش‌پور»، موبد زرتشتي با بيان اين كه اگر امروز بخواهيم عملي‌تر وارد گفت‌وگو شويم، بايد بدانيم كه دين زرتشت به دليل كهن‌بودن، شرايط خاص خود را داراست، گفت: سرودهاي اهورايي اشوزرتشت در کتابي به نام گاتها به دست ما رسيده است که از نظر زبان‌شناسي، حداقل 700 يا 800 سال قبل از هخامنشيان است و مشخصا از آن اشو زرتشت است و اين کتاب الهي در دل كتاب جامعي به نام اوستا قرار دارد که علاوه بر سخنان اشوزرتشت، فرهنگ ديني زرتشتي را که بعدها شکل گرفته است نيز شامل مي شود. آن چه اشوزرتشت در گاتها فرموده، مجموعه اي از مفاهيمي معنوي به دور از دستورها يا احکامي که امروز فقه مي‌ناميم است و اتفاقا تكيه اصلي گاتها، بر گفت‌وگو بوده است، ‌يعني از انديشه نيک شروع شده است. وي افزود: زماني كه انديشه به باور مي‌رسد‌، ابراز آن بر اساس راستي گفت‌وگو را شکل مي‌دهد که به کردار نيک منجر مي‌شود؛ به همين دليل اشوزرتشت خود را به عنوان نخستين آموزگار بشري معرفي و با سرودهايش در گاتها پيام خود را براي همه مطرح مي‌كند و در آن ايراني، ‌غيرايراني، زرتشتي و ‌غير زرتشتي وجود ندارد و اين، کهن‌ترين پيامي است که از چهار هزار سال پيش تا کنون باقي مانده و مکتوب به دست ما رسيده است. اين موبد زرتشتي در ادامه خاطرنشان كرد: همان طور که گفته شد در گاتها به غير از چند مورد حکمي مبني بر منع قرباني‌کردن، استفاده‌نكردن از مواد زايل‌کننده انديشه و کنارگذاردن جنگ‌افزار، هيچ دستور ديني ديگري نمي‌بينيم. شايد به همين دليل تا مدت‌ها، دين زرتشتي يك دين شامل فقه و احكام و حاكميت نبوده و در عين حال پشتوانه فكري تمام افرادي را كه در ايران بودند، شكل مي داده است؛ براي مثال کتيبه معروف هخامنشي با اين جمله آغاز مي‌شود كه «اي اهورامزدا اين کشور را از سه چيز دور نگه دار: دشمن (دژمن: بدانيش)، دروغ (دژوخت: ناراستي) و خشکسالي (عدم توانمندي و پيشرفت)» که اين برگرفته از سه پله نخستين از هفت مرحله‌اي است که اشوزرتشت در گاتها براي کمال انسان معرفي كرده و شامل وهومن (نيک‌انديشي)، ارديبهشت (بهترين راستي‌ها)، شهريور (شهرياري اهورايي، توانمندي و پيشرفت) مي‌شود. سروش‌پور همچنين تاكيد كرد: به همين دليل بوده که ما در اين دوره شاهد تساهل و تسامح بيشتري و گفت‌وگو در سطح نامحدودتري بين اديان بوده‌ايم. هخامنشيان، يهوديان را در اعمال دين خود آزاد گذاشته و حتي به آنها در بازسازي معابدشان کمک کردند. هنگام فتح بابل نيز خداي بابليان را مورد بي حرمتي قرار ندادند و با مصريان نيز همين گونه برخورد كردند؛ چرا که اشوزرتشت در گاتها مي‌فرمايد انسان آزاد است تا با تکيه بر انديشه نيک به اختيار و آزادي کامل دين خود را برگزيند. وي در ادامه اظهارداشت: از آن جا که پيام اشوزرتشت در دل سرودهايش در کتاب گاتها بسيار رمزگونه و پيچيده بوده است، دوره اول را زمان حضور زرتشت و نزول گاتها ناميدند که در حقيقت خود اشوزرتشت بياني بوده است بر مفاهيم گاتهايي. دوره دوم، زماني نزديك به دوره اشوزرتشت را شامل مي‌شود که شاگردان او سعي ‌كردند كتاب گاتها را با انديشه خود درک و تفسير كنند و احتمالا قسمت‌هاي اصلي اوستا در اين زمان شكل گرفته است و در دوره سوم تاريخي، ‌از زمان احتمالا ساسانيان آغاز مي شده که دين زرتشتي با ساختارهاي ديني و فقه شکل گرفته است. وي در ادامه گفت: با اين حال ما در زمان ساسانيان نيز، ‌شاهد گفت‌وگوهاي بسيار بزرگي بوده‌ايم؛ چرا که ايران به دليل مركزيت جغرافياي در بين فرهنگ‌هاي گوناگون، ‌ مورد برخورد فرهنگي مختلف در طول تاريخ قرار داشته و اقوام و فرهنگ‌هاي زيادي در اين سرزمين حضور پيدا ‌کرده‌اند و زماني كه موبدان به كمك اردشير بابكان دين رسمي زرتشتي را محکم‌تر از گذشته استوار كردند، ‌ بحث و جدل‌هاي زيادي رخ داد که موبدان بزرگي چون آذرباد مهراسپند و پسرش نقش بسزايي در آن داشته‌اند. پس از ورود اسلام هم به نظر مي‌رسد اين گونه بحث و جدل‌ها بوده است كه مكتوبات آن در دست ما نيست، ولي آن چه مشخص است، اگر در گفت‌و‌گوي اديان وارد شويم، مي‌توانيم اين مرزها را بشكنيم و در زمينه مفاهيم، سنت‌ها و آيين‌ها، مشتركات زيادي ميان اديان پيدا كنيم که مي‌تواند در جهت دستيابي به صلح جهاني بسيار موثر باشد. اين موبد زرتشتي در ادامه تصريح كرد: البته در زمينه فقاهت در اديان مشكلاتي وجود دارد كه ممکن است دست ما را براي گفت‌وگو ببندد، با اين حال به نظر من در چهار حيطه مختلف مي‌توان بحث گفت‌وگوي اديان را باز كرد كه شناخت مفاهيم الهي، آيين‌ها و سنت‌ها، فقه و احکام و مهم‌تر از همه از ديد من دستيابي به مشترکات دين در دل يک فرهنگ واحد را که همان فرهنگ ايراني است، شامل مي‌شود. وي اضافه كرد: البته هدف از گفت‌وگو به زمان و كساني برمي‌گردد كه گفت‌وگو در آن مطرح شده است، زماني كه اشوزرتشت خود با پيروانش به گفت‌وگو مي‌پردازد، هدف او، هدايت مردم به انديشه نيك و مفاهيم اخلاقي و معنوي همچون راستي، شهرياري بر نفس، عشق اهورايي، کمال، رسايي و جاودانگي است. در زمان ساسانيان بحث به شكل‌ ديگري مطرح شده است. شايد در آن زمان به اين نتيجه رسيده‌اند كه در راستاي درک و پياده‌کردن مفاهيم گاتها به يکپارچگي و مرکزيت ديني در ساختارهاي اجتماعي نياز دارند‌ و اين بار مطمئنا هدف از گفت‌وگوها چيز ديگري بوده است. وي افزود: اما با وجود حاكميت شديد احكام در زمان ساسانيان هم گفت‌وگو حتي در ميان سران زرتشتي و اديان ديگر وجود داشته است. از نظر من در حال حاضر هدف از گفت‌وگو، شناخت فرهنگ ايراني است. من احساس مي‌كنم فرهنگ‌ها مجموعه‌اي از تجربه‌هايي است كه اديان، ‌ جدا از بخش الهي، در قالب ملت‌ها در طول تاريخ به وجود آورده‌اند که بخشي از آن همان سنت است، ‌ اين بخش بسيار باارزش است و به همه ايرانيان در طي تاريخ پنج‌هزار ساله فرهنگي ايران زمين تعلق دارد. هدف من از گفت‌وگو اين است كه فرهنگ مشترك را بيابيم و فرهنگ ايراني را بشناسم و آن را چه در دل اين فرهنگ شکل گرفته دريابم، ‌ که بسياري از آن در بين همه ما ايرانيان مشترك بوده و به نظر من همين امر بسيار باارزش است. به گزارش ايسنا در اين نشست همچنين حجت‌الاسلام سيدمحمدعلي ابطحي رييس موسسه گفت‌وگوي اديان با بيان اين كه من فكر مي‌كنم، در بحث گفت‌وگوي اديان همه اديان در يك سطح نمي‌توانند اظهار نظر كنند، گفت: هر چه سطح اديان به معناي زماني خود بالاتر مي‌رود، ‌ يعني دين جديدتري متولد مي‌شود، براي آن دين جديد گفت‌وگو با اديان گذشته كار بسيار راحتي است، اما براي اديان گذشته اين كه بپذيرند با اديان جديد سخن بگويند، خيلي كار راحتي نيست. وي افزود: به اين معنا، ‌ اسلام، ‌ غني‌ترين آموزه‌هاي رسمي قرآن و احاديث را در ارتباط با گفت‌وگوي اديان دارد؛ زيرا براي ديني كه مي‌تواند اديان گذشته خود را بپذيرد، گفت‌وگو خيلي كار دشواري نيست و مي تواند خود را با آن‌ها تطبيق دهد و وارد گفت‌وگو شود. نماينده دين اسلام در اين ميزگرد خاطرنشان كرد: براي اديان پيشين، اين كار دشوارتر است؛ زيرا معمولا اديان پيش‌فرضي نزد خود دارند و آن اين است كه خود را كامل‌ترين مي‌دانند و چون اين پيش فرض وجود دارد، ‌ پذيرش گفت‌وگو با اديان ديگر به معناي يك نوع پذيرش نقصان هم تلقي مي‌شود؛ از اين رو من معتقدم در حوزه اديان به سمت بحث بر سر مباني فقهي نرويم و يا حتي به دنبال اين نباشيم تا در مباني اعتقادي اديان تغييري ايجاد كنيم. ‌ ما بيشتر گفت‌وگوي اديان را به معني همكاري با اديان بايد در نظر بگيريم. علت هم اين است كه نمي‌توان از ديني انتظار داشت بخشي از اعتقادات خود را كنار بزند و به خاطر دين خاصي كه بعدا آمده و يا قبلا ظهور كرده، خود را ناديده بگيرد. ابطحي در ادامه تصريح كرد: در بحث گفت‌وگوي اديان بايد توجه كنيم نبايد به سمت تغيير در اديان و مباني آن‌ها باشيم، ‌ اين روش، ‌ شيوه افراطيون اديان است كه الان در دنيا هم گسترش يافته ‌است و مكاتب بسيار جدي راه انداخته‌اند و شايد هيچ وقت اين قدر قدرتمند نبوده‌اند، زيرا قدرتمندترين آنها آمريكاست و در آن بوش طرافدار كليساي خود است و قدرت ‌جدي‌تري هم در دنياي اسلام شكل گرفته است كه باز قدرت در آن حكومت دارد، در دوران جديد ايران هم يك نوع حضور اين افراد حداكثري، كه معتقد به بازگشت همه بشريت به اسلام هستند، به جاي اين كه به نجات برسند، ‌ وجود دارد. وي افزود: در جهان امروز انسان‌هاي خشني مانند بن‌لادن هستند كه در اين حوزه جاي مي‌گيرند و همه اشكال كارشان اين است كه گفت‌وگوهاي اديان را به معناي گفت‌وگو براي تغيير مباني ديني و رسيدن به دين و يا تغيير دين مي‌دانند. اين مرحله به اعتقاد من، سپري شده و مسيحيت در اين كار از همه بيشتر اقدام كرده، دوران ميسيونري‌ها و تبليغات و تبشير و اعزام افراد مختلف به كشورهاي جهان براي تغيير گذشته است. رييس موسسه اديان با بيان اين كه در اسلام هم بحث اين تغييرات وجود دارد، تصريح كرد: به اعتقاد من ما بايد حوزه گفت‌وگو را از حوزه تغيير دين كاملا جدا كنيم؛ زيرا در اين حوزه به نتيجه نمي‌رسيم. به يك معنا گفت‌وگوي اديان براي رسيدن به نتيجه نيست؛ بلكه خود اين امر كه اديان با هم گفت‌وگو كنند، نتيجه است؛ يعني خود نوعي هدف است. مهم اين است كه اديان نسبت به آن چه ما ميخواهيم و آن رواج معنويت و اخلاق در دنياست، با هم همكاري كنند. در اين صورت هدف ما كه هميشه به آن نيازمنديم محقق مي‌شود. وي با تاكيد بر اين كه بايد گفت‌وگوي اديان را در برابر جنگ ميان اديان قرار دهيم، افزود: در سال 1961 ميلادي بحث واتيكان دوم شروع شد و در حقيقت يك نياز اجتماعي مسيحيت را وادار كرد تا اين امر را بپذيرد و گفت‌وگوي ميان اسلام و مسيحيت رخ دهد. با يهوديت مشكلي وجود نداشت، زيرا دين قبل از مسيحيت بود، اما با اسلام گفت‌وگو دشوار شد. اين نيازي است كه ما هميشه بايد به آن توجه كنيم كه يك نياز عقيدتي و مبنايي نبوده است، يعني مسيحيت زماني در درون خود احساس نكرده كه در انجيل نقصاني وجود دارد و بايد آن را قرآن وام بگيرد، بلكه يك نياز اجتماعي او را وادار به گفت‌وگو كرد. ابطحي در ادامه تصريح كرد: من اديان را از نظر زماني مقدم‌تر يا متاخرتر نسبت به هم مي‌دانم. اديان همه خود را كامل‌ترين مي‌دانند، اما من مي‌گويم دين‌ها از نظر زماني در گفت‌وگو راحت‌تر عمل مي‌كنند، يعني دين‌هاي جديد، ‌ دين‌هاي قبلي را مي‌پذيرند؛ اما بالعلكس آن دشوار است؛ مثلا سخن گفتن براي زرتشتيان به عنوان اولين با ساير اديان دشوارتر است؛ زيرا اولين دين است و به طور طبيعي خود را حق‌تر مي‌داند و معناي پذيرش حق‌تر بودن اديان جديد اين است كه از دين گذشته دست بردارند. وي خاطرنشان كرد: به نظر من علت اصلي گفت‌وگو نيازهاي امروز بشر است. ما بديل گفت‌وگو را درگيري مي‌دانيم كه تجربه آن را نيز داشته‌ايم. بدترين جنگ‌هاي تاريخي و خونين‌ترين آن‌ها را مدعيان اديان به راه انداخته‌اند. اين جنگ‌هاي خونين، ‌ به خاطر اين بوده كه گفت‌وگو را نپذيرفته‌اند. اگر گفت‌وگو پذيرفته شود يك سري خطرات مشترك كه اديان را تهديد مي‌كند، دفع مي‌شود و نيازهاي مشترك جامعه بشري هم مي‌تواند از سوي اديان پاسخ داده شود. تهديدهاي مشترك عبارتند از نفي دين و معنويت كه عرصه و حرف مشترك همه اديان است. رييس موسسه گفت‌وگوي اديان در ادامه با تاكيد بر اين كه يگانگي خدا و اميدبخشي به آينده نيز از اصول مشترك ميان اديان است، گفت: ضرورت گفت‌وگوي اديان از زماني كه گرايش به بي‌ديني گسترش يافته است، حس مي‌شود. بسياري از نيازهاي بشريت از سوي اديان پاسخ داده مي‌شود؛ مثلا صنعتي‌ شدن بشر به بحران‌هاي زيادي تبديل مي‌شود، مثل بحران خانواده كه اديان به حل آن ياري مي‌رسانند يا بحران محيط زيست، زيرا بنياد مشتركي در ميان اديان است و تحت اين آموزه كه براي ديگران آن چه را بخواه كه براي خود مي‌خواهي، مي‌توان كارهايي كرد كه بشريت را به سمت آرامش و صلح مي‌برد و هدف گفت‌وگوي اديان همين امور است. اگر با اين نگاه گفت‌وگوي اديان را ببينيم، هميشه ضروري، جديد و نياز بشريت به آن ملموس است، اما اگر آن را به سمت فهم حقانيت و برتري دين ببريم، قطعا به جنگ و خونريزي منتهي مي‌شود. ابطحي همچنين تصريح كرد: ‌ زماني كه ما از موضع حوزه گفت‌وگو ديني حرف مي‌زنيم، در اين حوزه مي‌گوييم دين مي‌تواند براي صلح بشريت كمك كند و به تقويت بنياد خانواده بپردازد. ما بايد اديان را به رسميت بشناسيم و با هم ديگر گفت‌وگو كنيم، اما نه بر سر مسائل دروني اديان. به گزارش ايسنا «آرش آبائي» نيز در ادامه اين نشست مشترك ديني با تاكيد بر ويژگي‌هاي دين يهود به عنوان ديني كه همواره در اقليت بوده و مباني فكري اين دين متفاوت از اسلام و مسيحيت است، گفت: فرض اسلام اين است كه حداقل اميدوار است و ايده‌ آن اين است كه تمام دنيا مسلمان شوند و مسيحيت هم همين ايده را دارد و تلاش خود را براي تحقق آن تا حد امكان انجام مي‌دهد، اما مبناي يهوديت اصلا اين گسترش نيست. به دليل اين كه يهوديت بسيار نسبت به وضعيت ديني خود صلب است، هدف آن از ابتدا هرگز يهودي كردن جهان نبوده است. در خود تورات هم خداوند به بني‌اسرائيل گفته شما «مملكت كاهنان» براي من و جهان هستيد، كاهنان طبقه‌اي شبيه روحانيون و واسطه‌اي ميان مردم عادي و خداوند در جامعه يهودي در امور خاص عبادي معبد بيت‌المقدس بودند. وي افزود: تلقي دين يهود از خود در ابتدا اين بوده كه مملكت كاهنان است، يعني جهانيان در نهايت موحد مي‌شوند و يهوديان، ‌ نقش كاهنان جهان را اجرا مي‌كنند، ‌ اما تا به حال اين امر محقق نشده است. به هر جهت، به دليل قلت جمعيت يهودي در جهان و پراكندگي آنها در كشورهاي مختلف، بخش اصلي و اعظم گفت‌وگوي جهاني اديان همواره بين اسلام و مسيحيت شكل گرفته و يهوديت حداكثر به عنوان يك ناظر در اين جريان مطرح بوده است. ابطحي نيز در ادامه علت انجام‌نشدن گفت‌وگو ميان اسلام و يهوديت را انگيزه‌هاي سياسي دانست و گفت: مرزبندي‌هاي سياسي كه پس از حكومت اسرائيل به وجود آمده، شيوع يافته و تنها بحث مبنايي ديني نيست. وي با يادآوري مجدد سهم سنگيني فضاي سياسي بين اسلام و يهود در گفت‌وگوي بين اين دو دين، گفت: اين فضا باعث شده اين گفت‌وگو شكل نگيرد؛ يعني مسلماناني كه حاضرند با مسيحيت گفت‌وگو كنند، احساس نمي‌كنند بار سياسي وجود دارد و معناي آن پذيرش رژيمي غاصب است. اين مسائل باعث شده است كه مدار گفت‌وگو، بيشتر بين اسلام و مسيحيت شكل بگيرد. ابطحي افزود: اگر همين شرايط براي گفت‌وگوي اديان قبل از 1948 پيش مي‌آمد، حجم گفت‌وگوي اسلام و مسيحيت با يهود بسيار بيشتر بود. به گزارش ايسنا در ادامه اين نشست ديني سروش پور، موبد زرتشتي با اشاره به تاريخ ايران خاطر نشان كرد: اساس فرهنگ ايراني به دليل مکان جغرافياي آن كه محل گذر فرهنگ‌ها بوده، بر گفت‌وگو استوار بوده و بالطبع خواهد بود. من به فرهنگي با نام ايراني قائل هستم كه آن را جداي از اديان الهي كه در آن رشد كرده و تاثيرگذار بوده است، نتيجه تفكرات و انديشه‌هاي تمام ايرانيان مي‌دانم كه در طول اين 5 هزار سال در جهت شناخت مفاهيم ديني، فرهنگ‌سازي كرده‌اند و تنها با شناخت اين گونه فرهنگ ايراني است که ما مي‌توانيم بحث گفت‌وگوي فرهنگ‌ها را مطرح كنيم. وي هم‌چنين تاكيد كرد: ‌ انساني دين‌باور است كه با انديشه و اختيار خود راه را انتخاب كند و در ازاي اين اختياري كه از جانب اهورامزدا به انسان داده شده است، انسان در قبال عملكرد خود مسوول است، پس اين اختيار در ماهيت فرهنگ ايراني از ابتدا تا الان وجود داشته است؛ البته يكي از موانعي كه من در گفت‌وگوي اديان مي‌بينيم، همين بحث آزادي و اختيار است؛ يعني ما بايد آزادي افراد را در انتخاب راه خود به رسميت بشناسيم و تنها در اين صورت است که گفت‌وگو شكل مي‌گيرد. اين که بدانيم تحكم مطرح نيست و به گفته اشوزرتشت انسان‌ها حتي در انتخاب راه نيک يا بد نيز کاملا آزاد و مختار هستند، چه رسد به اديان الهي که همه از يک نقطه نشات گرفته و آرمان واحدي هم دارند، آنگاه خواهيم توانست گفت‌وگويي را شکل دهيم که نه تعارف است و نه محاربه، بلکه گفت‌وگويي است انديشمندانه و هدفمند. اين موبد زرتشتي درارزيابي نسبت به توهين به اديان كه بعضا در نقاط مختلف جهان شاهدش هستيم نيز گفت: من معتقدم بهترين كاري كه مي‌شود كرد اين است كه گفت‌وگوي درست اديان را راه بيندازيم و آنها منعكس شود و نتايجش شكل بگيرد، اين امر خود به خود راه را بر اين گونه حركات توهين‌آميز خواهد بست. وي افزود: ‌ به جاي اين كه نهادي بسازيم كه جلو بدي‌ها را بگيرد، بايد نهادي بسازيم كه خوبي‌ها را گسترش دهد؛ اين شيوه مطمئن‌تر است؛ چرا که در درون همه انسان‌ها وجداني وجود دارد که خود به خود انسان‌ها را به سمت نيکي‌ها سوق مي‌دهد، اگر نيکي‌ها را بشناسانيم آن گاه بدي‌ها عقب مي‌روند. آبايي نماينده آيين يهود نيز در اين نشست خاطرنشان كرد: به نظر من توهين به مذاهب را بايد به دو بخش تقسيم كنيم، يك بخش ديني و ديگري ژورناليستي. در بخش ديني، توهين‌هايي داريم كه جزء مباني دين محسوب مي‌شوند، يعني اتهام‌هايي كه اديان به هم مي‌زنند و مثلا يك دين، ساير اديان را دين نمي داند و يا در داخل احكام اديان ديگر مواردي ضدديني مي‌يابد، يا اديان بعدي كه اديان قبلي خود را تحريف شده مي‌دانند و كتب يا آموزه‌هاي آنها را مورد شك و ترديد قرار مي‌دهند. اين بخش دشوار مساله است كه در همان سطوح بالاي ديني حداقل مسكوت بايد گذاشته شود. اگر در يك سطح بالاتري بنگريم، مجمعي قانوني و رسمي شبيه پارلمان اديان در سازمان ملل مي‌تواند اعلاميه‌اي با امضاي رهبران ديني اديان براي توقف توهين به اديان به هر شكل صادر كند. وي ادامه داد: اما بخش دوم توهين‌ها ژورناليستي است، مثل كاريكاتورها كه به نظر من بيشتر جنبه سياسي دارد، سياست را به سختي مي‌توان مهار كرد؛ مگر اين كه از طريق فشارهاي بين‌المللي بر دولت‌ها بتوان اين توهين‌ها را كاهش داد؛ اما بايد توجه داشت كه همانند توهين‌هايي كه نسبت به اسلام شد، از جوانب ديگري به مسيحيت و يهوديت نيز اتهاماتي وارد شده است. وي ابراز عقيده كرد كه برگزاري مسابقه كاريكاتور با موضوع هولوكاست نيز مصداق توهين به اديان است زيرا يك فاجعه عظيم بشري را كه مشخصا ريشه ديني داشت زير سوال مي‌برد. آبايي افزود: من معتقدم متوليان اديان اين اختلاف‌ها و توهين‌ها را مستقيما رهبري نمي‌كنند، اما به خاطر اختلافاتي كه در اديان وجود دارد، گاه در دل خود به نوعي خشنود هستند و جانب بي‌طرفي را در برابر وقايع در پيش مي‌گيرند و سكوت آنها حداقل نشان‌دهنده رضايت آنهاست. در خيلي از اين فجايع كه در طول تاريخ رخ داده، بسياري از متوليان اديان در جريان امور بوده‌اند و مي‌توانستند اقدامي بكنند، اما چون دين مقابل آنها مورد هجوم قرار گرفته بود، سكوت اختيار و به طور ضمني، مجوز شرعي ادامه جنايات را صادر كرده‌اند. وي تاكيد كرد: من فكر مي‌كنم هر چند بازيگران اصلي اين حوزه سياستمداران هستند، اما مراجع ديني حداقل مي‌توانند اعلام برائت و اعتراض كنند و به ميزان توان و نفوذ خود در قشرهاي مختلف جامعه، در اين كارها تاخير بيندازند؛ اعتراض آنها درجه خشونت را مطمئنا پايين مي‌آورد. سيدمحمدعلي ابطحي نيز درادامه اين بحث توهين‌ اديان نسبت به يكديگر را امري تاريخي دانست و گفت: اين توهين ها يك مقدار ممكن است بزرگتر جلوه داده شود، هميشه در طول تاريخ بين رهبران تندرو اديان معمولا اين فضاها وجود داشته است، آنها بقا خود را در اين نوع اهانت‌ها و نفي ديگران مي ديدند. امكان همراهي و همكاري با ساير اديان را نداشتند، معمولا جريانات افراطي، جريانات كم عمق و كم سوادي هستند كه بيشتر به دنبال جمع آوري مريد يا حامي در جامعه هستند، جمع كردن مريد با جمع كردن احساسات و آن را عليه ديگري بسيج كردن به طور طبيعي امكان پذير نيست و از اين رو آنها همواره سعي مي كردند از احساسات ديني استفاده كنند و پيشتاز آن باشند، حتي اگر به اديان خودشان هم آسيب جدي بخورد. وي كه اين رويه را تا حدي متاثر از قدرت گرفتن دين مي‌دانست، افزود: اگر امري قدرت نداشته باشد از آن استفاده نمي شود وقتي كه قدرت مي گيرد، طبيعتا از آن قدرت كساني كه منافع سياسي، مذهبي و اجتماعي دارند، سوء استفاده مي‌كنند. افراطيون معمولا قدرت را در يك بخش ندارند، افراطي ترين جريانات ديني در دنيا درحال حاضر به قدرت رسيده‌اند و در حال جنگ با هم هستند، يعني همان ميزاني كه مكتب بن لادن در اسلام افراطي است و سعي مي كند با پشتوانه قدرت مردم جهان را مسلمان كند، به همان ميزان مكتب كليساي بوش هم افراطي است و با پشتوانه قدرت عمل مي كنند. رييس موسسه‌گفت‌وگوي اديان در ادامه تصريح كرد: زمانيكه اين افراطيون با همديگر كنار هم قرار مي گيرند، نهايتا چيزي به نام مكتب توهين شكل مي گيرد. توهين خود موضوعيت ندارد وخودش بيشتر براي جمع كردن احساسات طرفداران و برآشفته كردن احساسات مخالفان است. وي همچنين خاطرنشان كرد: ‌ البته در درصد قابل توجهي از فيلم‌هاي ساخته شده دنيا به نوعي تعرض به حوزه كليسا، مسيح و اديان وجود دارد، اما معمولا دردنيا جدي گرفته نمي شود و زمانيكه جدي گرفته نمي شود، اثري هم نمي گذارد. گاهي اوقات برخي اتفاقات را خيلي جدي گرفتن تاثيرات منفي و بدي دارد. وي در عين حال خاطرنشان كرد: بين اين نوع حركات ژورناليستي با سخنراني پاپ عليه اسلام تفاوت وجود دارد، او به عنوان رهبر يك جريان صحبت مي كند كه مسووليت ديني دارند، بايد بين اين ها تفاوت را قائل شد و به حركات ژورناليستي بي اعتنا بود، البته رهبران ديني مسووليت پذير هستند و اگر جسارتي به اديان بكنند، كاملا مسووليت آن را قبول مي‌كنند. رييس موسسه‌ي‌گفت‌وگوي اديان در ادامه اهميت مشكلاتي كه مذاهب درون اديان براي هم مي‌سازند را بيش از مشكلاتي دانست كه اديان براي هم ايجاد مي‌كنند و گفت: در حوزه ‌مذاهب درون اديان اين بي مسووليتي ها خيلي فراوان است. مثل خطاهاي وهابيت افراطي كه امروز در عربستان سعودي انجام مي دهند يا حتي فعاليت شيعيان افراطي ديني در ايران وعراق، اين‌ها بهترين عواملي هستند كه يكديگر را مي يابند و با همديگر بازي را به چرخش در مي آورند و در نهايت قرباني‌ها اعضاي آن مذهب هستند. وي افزود: در اين حوزه من معتقدم كه مسووليت پذيري را بايد به دوش كساني انداخت كه صاحب مسووليت در حوزه اديان مختلف هستند. رهبران بزرگ اديان معمولا مسووليت پذيرند و اشتباهاتي هم اگر داشتند، زود مرتفع مي‌كنند. اما در بين و درون مذاهب من معتقدم كه مسووليت پذيري وجود ندارد، افراد مسوولي كه بايد پاسخگو باشند، لااقل در بين شيعه و سني ها كساني هستند كه مكاتب افراطي را شكل مي دهند و نتيجه آن قرباني شدن انسان هاي فراوان مظلوم و بي گناه است. در ادامه اين نشست ديني سروش پور كه به نمايندگي از آيين زرتشت حاضر شده بود در تبيين نگاه آيين متبوعش به فعاليت ساير اديان اظهارداشت: ‌ آنچه كه ما به آن افتخار مي كنيم، طرز برخورد هخامنشيان با اديان ديگر است، انسان شدن و انسان بودن، براي ما حرف اول است. هخامنشيان با وجود آنكه اهورامزدا را به عنوان خداي يکتا ستايش مي كردند، اما زماني كه بابل را فتح کردند، حتي در برابر بت بابل احترام گذاشته و يهوديان را نيز در دين خود آزاد گذاردند، من فكر مي كنم اين برخوردعالي است، زيرا هدف ما نتايج آخري است كه به دست مي‌آيد. مهم نيست به اسم اسلام يا زرتشت باشد، بلكه بايد به اين اسم باشد كه انسان ها بتوانند انسان باشند و اخلاقيات بر جهان حاكم شود. همچنين آبائي نيز دين يهود را ديني كه خواهان حاكميت جهاني باشد، ندانست و گفت: دين يهود، اصلا ايده حاكم شدن بر جهان را نداشته است، اما اگر به صورت فرضي هم نگاه كنيم به طور تئوريك در دين يهود قدرت تحمل ديگران (غير يهوديان) وجود دارد، زيرا يهوديت معتقد است كه اگر كسي يا كساني قوانين 7 گانه دوره حضرت نوح را كه بطور عمده شامل عدم بت پرستي، قتل و زنا و نيز پيروي از عدالت است رعايت كند، سهمي از جهان آخرت دارد. وي افزود: اين نگاه يهوديان به غير يهوديان است. غير يهودي كه حداقل احكام خداوند را به شرح گفته شده رعايت كند، رستگار مي شود. علاوه بر اين، ما از موسي بن ميمون، عالم يهودي كه كه در بستر اسلامي بزرگ شده و مباني فقه يهود را نهايي كرده است، جمله اي داريم به اين مضمون كه "پيامبران اسلام و مسيحيت هموار كننده راه منجي موعود جهان بودند". بنابراين يهود رسما نسبت به غير يهود و به ويژه مسلمانان و مسيحيان (عليرغم حواشي و اختلاف نظرهاي انكار ناپذير) كه ملتزم به حداقل احكام مذكور باشند، موضع پذيرش رستگاري دارد. لذا بستر رفتاري جهاني از ديد تئوري براي دين يهود وجود دارد. ابطحي نيز در ادامه بحث اقليت و اكثريت ديني، را يكي از بحث‌هاي اصلي حوزه گفت وگوي ديني برشمرد و گفت: ‌ ما نمي توانيم نسبت به يك انسان غربي كه از درخانه بيرون مي آيد و از چيزي به نام اسلام كه هر لحظه ممكن است او را دچار يك حادثه انساني بكند و مي‌هراسد، بي تفاوت باشيم. بايد فهميد مرز بين اسلام و افراط چيست، تا بگوييم كه تداخل جهان كه هر كسي از ميزان قدرت خوداستفاده مي كند، عليه چيست. وي با تاكيد بر آزادي اديان يادآور شد: چند موضوع &amp; nbsp; وجود دارد كه نيازمند بحث جدي است، مسئله ميان اديان بحث تغيير دين و ارتداد است كه بايد با اجتهاد بيشتر به آن برسند و دقت كنند و راه حل هاي آن را بيابند. در دنيا هم اين ناديده گرفتن حقوق اقليت ها يك بحث كاملا جدي است كه در سراسر جهان رخ مي دهد. در حقوق اقليت و اكثريت ديني امر فراتري نيز وجود دارد كه شامل مباحث شريعتي است و بايد به اديان در سراسر جهان آزادي در آموزش واجراي مناسك را داد. موشه آريه فريدمن، خاخام ارشد جامعه‌ي ارتدوكس‌هاي يهودي اتريش و عضو جنبش جهاني ضد صهيونيسم نتوري كارتا (نگهبانان شهر)، چندي پيش به دعوت بنياد جهاني بررسي هولوكاست به ايران سفر تقريبا 10 روزه‌اي داشت و در طول اين سفر ضمن شركت در راهپيمايي روز جهاني قدس و ديدار با رييس‌جمهور كشورمان در دانشگاه تهران و در حاشيه راهپيمايي روز قدس، در برخي از دانشگاه‌هاي كشور از جمله دانشگاه تهران و فردوسي مشهد و هم‌چنين گفت‌وگوي ويژه‌ي خبري 22: 30 حضور پيدا كرد و به تشريح ديدگاه‌هاي خود درباره‌ي هولوكاست و صهيونيسم پرداخت. عقايد اين خاخام يهودي آمريكايي الااصل ساكن اتريش درباره‌ي هولوكاست و رژيم صهيونيستي بعضا باعث ايجاد مشكلاتي براي وي و خانواده‌اش شده است؛ به عنوان نمونه، سال گذشته بعد از اين‌كه وي در همايش هولوكاست در تهران شركت كرد و به كشور خود بازگشت، از طرف برخي از افراطيون صهيونيست مورد ضرب و شتم قرار گرفت و طبق اخبار منتشر شده، پليس در دفاع از وي اقدامي انجام نداد. او هم‌چنين در كشور هايي همچون آمريكا و لهستان نيز مورد ضرب و شتم صهيونيست هاي افراطي قرارگرفته است. اعتقادات فريدمن براي فرزندانش نيز مشكلاتي را ايجاد كرده است؛ از جمله اين‌كه فرزندان وي كه در يك مدرسه‌ي يهودي تحصيل مي‌كردند، در حال حاضر از سوي اين مدرسه جهت ادامه تحصيل پذيرش نشده و در آغاز سال تحصيلي به جاي اين‌كه فرزندان وي به كلاس درس بروند، در يك انبار محبوس شدند. دادگاه اتريش نيز طي حكمي تصميم اين مدرسه‌ي يهودي را زير سوال برده و خواستار حق تحصيل براي فرزندان فريدمن شده است، اما اين مدرسه‌ي يهودي زير بار اين تصميم نرفته و اعلام كرده تا زماني كه فريدمن دست از عقايدش در رابطه با صهيونيسم و حمايت از جمهوري اسلامي ايران برندارد فرزندانش حق تحصيل در اين مدرسه را ندارند. مصاحبه‌ي خبرنگاران خبرگزاري دانشجويان ايران با فريدمن 37 ساله و كه پدر 7 فرزند است، در بعدازظهر روزهاي ابتداي پاييز و به ناچار در پارك نياوران تهران و زير باران ملايم صورت گرفت. آقاي فريدمن كه گويي مسير محل اقامت خود تا پارك نياوران را بارها طي كرده بود به تندي به سمت پارك به راه افتاد و در طول مسير چندين مرتبه به خاطر تند رفتنش كه باعث شده بود ما از وي عقب بيفتيم معذرت مي‌خواست. سرانجام پس از چندين دقيقه پياده روي وي ما را به يك نقطه‌ي مناسب از پارك راهنمايي كرد. در حاليكه كه به همراه فريدمن مسير پارك را طي مي كرديم وي به علت پوشش خاصي كه داشت، از جمله نوع محاسن و ريش هايش، لباس بلند سياهش كه شبيه پالتو بود و همچنين نوع كلاه و چهره اش، مورد توجه رهگذران و كساني كه در پارك بودند قرار ‌گرفت و مردم با تعجب به پوشش وي نگاه مي‌كردند. در طول مصاحبه نيز چندين نفر كه متوجه شده بودند فريدمن يك خاخام يهودي است به ما مراجعه كردند و مي‌خواستند با وي درباره‌ي ايدئولوژي يهود و مسايل مربوط به آن بحث و گفت وگو كنند. فريدمن در اين مصاحبه يك ساعته به تشريح ديدگاههاي خود در مورد صهيونيسم، نزديكي مذاهب و اديان آسماني، ‌جايگاه صهيونيسم در دين يهود و راه حل مسأله‌ي فلسطين و عقايد جامعه ي ارتدوكس‌هاي يهودي پرداخت. هر روز در نمازهاي خود براي نابودي صهيونيسم دعا مي كنيم خاخام ارشد جامعه‌ي ارتدوكس‌هاي يهودي اتريش درابتداي گفت‌وگو با خبرنگارسرويس اديان و تمدنهاي خبرگزاري دانشجويان ايران (ايسنا)، با استناد به اعتقادات جنبش جهاني ضد صهيونيسم «نتوري كارتا» مبني بر مخالفت با صهيونيسم گفت: «ما طبق تعاليم كتاب مقدس و پيامبر خود حضرت موسي (ع) متعهد به مخالفت با صهيونيسم هستيم و بايد براي نابودي اسرائيل تلاش كنيم. ما نه تنها هر روز در نمازهاي خود براي نابودي صهيونيسم دعا مي كنيم، بلكه وظيفه داريم هر چه در توان داريم براي نابودي صهيونيسم در جهان انجام داده و حتي جان خود را در اين راه فدا كنيم.» وي ادامه داد: «از نظر مذهبي نيز مردم فلسطين از حمايت كامل ما برخوردارند. البته در اين ميان تنها به شركت در كنفرانس هايي كه در آنها اكثرا تنها به حرف زدن قناعت مي شود، بسنده نكرده و معتقديم بايد به طور عملي از مردم فلسطين حمايت كرد. مهمترين مساله اين است كه مشكل فلسطين تنها مشكل مردم فلسطين نيست، بلكه به صهيونيسم و عاري كردن بيت المقدس از خوبي‌ها نيز مربوط مي شود. بنابراين ما تعهد سنگيني داريم كه بيت المقدس را آزاد كنيم، عاري از صهيونيسم و اشغال آن. اين به طور اساسي يكي از وظايف ماست كه روي آن تمركز كرده ايم و فكر مي كنم منصفانه است كه بگوييم علي رغم كمبود اطلاعات وشرايط لازم پيشرفت‌هاي خوبي در اين زمينه داشته‌ايم.» صيهونيست‌ها تلاش مي‌كنند ايمان به خدا را از ريشه كنند فريدمن همچنين در پاسخ به اين سووال كه به نظر وي تعامل مثبت بين اديان تا چه ميزان مي تواند به برقراري صلح و آرامش در عرصه جهاني كمك كند، گفت: «به نظر من گفت وگوي بين اديان بايد عملي تر شود؛ ما كنفرانس‌هاي زيادي در اين زمينه در سر تا سر جهان داريم كه شاهد نتايج و پيامدهاي تاثيرگذار بسيار اندكي در آنها بوده‌ايم. صهيونيسم درحال سوءاستفاده از آنهاست و در تلاش است، ايمان به خدا را از ريشه كند.» وي تصريح كرد: «آنها در تلاش‌اند هويت مذهب يهود را از بين برده و آن را به يك هويت فاشيستي ماده گرايانه تبديل كنند. آنها عناصر كتاب مقدس را به دروغ تغييرمي دهند، تا به حضور خودشان دربيت المقدس و اشغال آنجا وجناياتشان مشروعيت دهند. بنابراين آنها حقايق منطقي را تحريف مي كنند، تا بگويند كه جنايات ما مشروع است، طبق حقايق كتاب مقدس حق حضور در بيت المقدس داريم. اين كاملا مساله متناقضي است؛ آنها از يك طرف قصد ريشه كن كردن مذهب را دارند و از طرف ديگر درك كرده‌اند كه بدون داشتن جنبه‌هاي مذهبي نمي توانند مشروعيت وحقانيتي براي انجام طرح ها و نقشه هاي خود داشته باشند. به همين دليل علاقه بسياري به جلوه دادن خود به عنوان افراد مذهبي دارند و اين طريقه عملكرد صهيونيست ها است.» براساس كتاب مقدس يهوديان حق ندارند در بيت المقدس به لحاظ جسمي گام بگذارند عضو جنبش جهاني ضد صهيونيست نتوري كارتا در ادامه يادآورشد: «صهيونيست ها قبل از جنگ جهاني دوم يك مشكل بزرگ داشتند؛ چون همه پژوهشگران و استادهايي كه با كتاب مقدس آشنايي داشتند، مي دانستند اين يك حقيقت ترديد ناپذير در كتاب مقدس وجود دارد كه يهوديان حق گام گذاشتن در بيت المقدس را ندارند؛ خداوندبه آنها دستور داده است كه بيت المقدس را ترك كنند و به هر جا كه دوست دارند بروند وهرگز از نظر جسمي به بيت المقدس بازنگردند. طبق دستور خداوند آنها تنها از نظرمعنوي مي توانند، با بيت المقدس ارتباطي داشته باشند، اما صهيونيست‌ها براي اين كه بتوانند جنايات خود در قبال بشريت را از طريق كتاب مقدس براي جهانيان توجيه كنند مجبور بودند يك چارچوبي بسازند.» وي افزود: «براي اين كار آنها به يك ابزار خاص در شكل دادن به مساله هولوكاست نيازمند بودند؛ بسياري از جناياتي كه در آن زمان يعني قبل و بعد از جنگ جهاني دوم انجام مي شد، به دست خود آنها انجام مي گرفت، اما آنها در شروع به دروغ سازي و انحراف بسياري از حقايق دست زدند و چيزهايي را مطرح كردند كه هرگز اتفاق نيفتاده است و به اين ترتيب مساله هولوكاست را به جهانيان ارايه كردند و اين مساله هولوكاست آن چنان قدرتمند شد كه در كشورهاي غربي مساله زير سوال بردن آن جرم شد و اشخاصي به خاطر آن به زندان افتادند، اين قانون ها از جانب كمونيست هايي تعيين مي شد كه مثلا در سال هاي 1945 تا 1955 اتريش را اشغال كرده‌اند. بنابراين آنها تعمدا از اين قوانين سوء استفاده مي كردند تا نه تنها حقايق تاريخي، بلكه حقايق مربوط به كتاب مقدس را تحريف كنند.» با استفاده از برخي قوانين مساله هولوكاست تبديل به يك تابو شد وي در ادامه با بيان اينكه با استفاده از برخي قوانين مساله هولوكاست تبديل به يك تابو شد، تاكيد كرد: «براين‌اساس هيچ كس حق حرف زدن درباره هولوكاسست را نداشت، پس از جنگ جهاني دوم بسياري مردم به خصوص مردم آلمان از صحبت درباره هولوكاست خودداري مي كردند؛ پدر و مادرها از گفت و گو با فرزندانشان درباره چيزهايي كه اتفاق افتاده بود و چيزهايي كه اتفاق نيفتاده بود، وحشت داشتند. حتي شوهرها از گفت‌وگو با همسرانشان در اين زمينه مي ترسيدند.» فريدمن ادامه داد: «بنابراين نسل جديدي كه از اين پدرها و مادرها به وجود آمد، چيز زيادي درباره هولوكاست نمي دانست و در نظام تحصيلاتي اين مساله چنان تابو بود كه هيچ تحقيقات جداگانه اي در مورد آن صورت نمي گرفت، تنها نتيجه‌اي كه حاصل شد اين بود كه به اين بچه ها ياد مي دادند، پدربزرگ‌ها و مادربزرگ‌ها واجدادشان جنايتكاراني بيش نبودند.» صيهونيست‌ها از مذهب در راستاي اهدافشان سوءاستفاده مي‌كنند خاخام ارشد جامعه‌ي ارتدوكس‌هاي يهودي اتريش در ادامه گفت‌وگو با خبرنگار ايسنا تصريح كرد: «صهيونيست‌ها نه تنها در تلاش‌اند مذهب خود را ريشه كن كنند، بلكه از حقايق مذهبي نيز سوءاستفاده كرده‌اند و شكل تحريف يافته و دروغين آن را به عنوان حقايق مذهبي ارايه كرده‌اند و متاسفانه گفت وگوهاي مذاهب در سرتاسر جهان تحت نفوذ صهيونيست قرار گرفته است. اكثر كنفرانس هايي كه درباره موضوعات گفت‌وگوهاي بين مذاهب انجام و وقت و انرژي زيادي هم صرف آنها مي شود تحت كنترل و نفوذ صهيونيسم قرار دارد و اين تنها ارزيابي من نيست، بلكه افراد زيادي هستند كه بر اساس تجربياتشان تاييد مي‌كنند كه صيهونيست‌ها از مذهب در راستاي اهدافشان سوءاستفاده مي‌كنند.» گفت‌وگوي اديان حقيقي با حضور نمايندگان حقيقي اديان ميسر است فريدمن همچنين در پاسخ به اين سووال كه وظيفه بزرگان اديان آسماني و الهي در راستاي نزديكي اديان به يكديگر چيست و ارزيابي وي از تلاش هايي كه تاكنون در اين راستا انجام شده چگونه است، اظهارداشت: «براي گفت‌وگوي حقيقي بين اديان بايد نمايندگان حقيقي آنها حضور داشته باشند كه اين در حال حاضر صادق نيست مثلا صهيونيسم خودش را نماينده دين يهود معرفي مي كنند در حاليكه نمايندگان واقعي مذهب يهود نيستند و در اين حالت آنها در درجه اول به خود و در درجه دوم به مذهب خود خيانت مي كنند.» وي درادامه با بيان اينكه متاسفانه تحريف‌هاي بسياري در اديان صورت گرفته است، گفت: «مثلا كليساي كاتوليك زماني مواضع بسيار شديدي در قبال به رسميت شناختن رژيم صهيونيستي داشت، آنها قبول داشتند كه از نظركتاب مذهبي حضور صهيونيست‌ها در بيت المقدس مشروعيت ندارد، بنابراين كليساي كاتوليك به هيچ عنوان نمي توانست به صورت آشكارا اعلام كند كه رژيم صهيونيستي را به رسميت مي شناسد، اما متاسفانه در دهه 1970 اصلاحيه‌اي درباره به رسميت شناختن رژيم صهيونيستي به عهد عتيق افزوده شد.» صلح وعدالت را نمي توان با برگزاري كنفرانس‌به دست آورد عضو جنبش جهاني ضد صهيونيست نتوري كارتا با تاكيد براينكه صلح وعدالت را نمي توان به واسطه كنفرانس‌هايي پيرامون گفت‌وگوي اديان به دست آورد، اظهارداشت: «اين مشكلي است كه ما اكنون با آن روبروييم و به نظر من ايران بايد خيلي در زمينه درگيرشدن در چنين كنفرانس‌هايي احتياط كند، چراكه برخي از آنها تنها به دشمنان خدمت مي كنند، آنچه كه ما به آن نياز داريم اين است كه نمايندگان واقعي مذهب‌ها در اين كنفرانس ها حضور داشته باشند (براي مثال اكنون همه مي دانندكه جمهوري اسلامي ايران تنها نماينده حقيقي اسلام در جهان است) و آنها بايد علاقه‌اي حقيقي به آزاد كردن بيت المقدس داشته باشند.» وي همچنين در پاسخ به اين سووال كه اعتقادات افراطي ريشه دار در مذهب چه تاثيري مي توانند بر تلاش براي برقراري صلح در جهان داشته باشند، گفت: «براي رها شدن از شر اين افراط‌ ها بايد به نقطه آغاز آنها بازگرديم و براي اين منظور بايد تحقيقات جداگانه‌اي درباره عناصر تاريخي و عناصر مذهبي انجام دهيم و در اين بين بايد به عناصر مذهبي توجه كنيم، زيرا در زمينه آنها دروغ گويي ها وتحريفات بسياري انجام گرفته است، بنابراين به عقيده من اين اولين مرحله به حساب مي آيد، آشكار شدن اين حقايق مي تواند تاثير زيادي در پيروزي نهايي و رهايي بيت المقدس و عاري كردن آن از وجود صهيونيسم داشته باشد و من معتقدم ما از آن روز فاصله چنداني نداريم.» كنفرانس هولوكاست تهران دستاور مهمي محسوب مي‌شود وي در ادامه به جمهوري اسلامي ايران براي برگزاري كنفرانس هولوكاست تبريك گفت و افزود: «كنفرانسي كه در تهران پس از سال ها انتظار برگزارشد، دستاورد مهمي محسوب مي شود و اكنون همه جهانيان منتظرند تا مشاهده كنند ايران تا چه حد در اين زمينه پيش خواهد رفت. بنابراين بايد از اين گونه اقدامات حمايت كرد، چرا كه آنها مي توانند كانال قدرتمندي براي از بين بردن صهيونيسم باشد، تبلغياتي نيز كه در اين زمينه انجام مي گيرد كه از اهميت چنداني برخوردار نيست اگر از من درباره واكنش رسانه هاي جهاني درباره كنفرانس هولوكاست سوال شود در جواب به سخنان امام خميني (ره) در اين زمينه اشاره مي كنم كه ايشان فرموده اند كه اگر روزي رسانه‌هاي صهيونيسم در مورد من چيزهايي بهتري بنويسند از خود دليل آنرا پرسيده و سوال مي كنم چرا؟ چرا آنها به اين كار مشغولند؟ بنابراين هر چه حملات رسانه هاي صهيونيسم به ايران بيشتر باشد، ايران بايد راضي تر بوده و به خود مغرورتر شود.» صهيونيسم بزرگترين قيام و تعدي عليه خداست فريدمن همچنين در تبيين ديدگاهش به عنوان يك خاخام يهودي نسبت به صهيونيست‌ها گفت: «ما هرگز نمي توانيم آنها را به رسميت بشناسيم و بايد همه تلاشمان را براي نابودي آنها انجام دهيم، صهيونيسم بزرگترين قيام و تعدي عليه خدا و مذهبمون است، بنابراين نمي توانيم بگوييم ما عقايد يا منافع مشترك يا غير مشترك داريم، صهيونيسم عقايد مذهبي مربوط به كتاب مقدس را تحريف كرده و آنها را ارايه مي كند. آنها دروغ‌هاي بسياري مي گويند دروغ هايي كه گاهي كاملا آشكار است و متاسفانه آنها موفق شده‌اند هولوكاست را به يك تابو تبديل كنند و ايران اولين و احتمالا تنها كشوري است كه آنرا زير سوال برده است.» اصلا صهيونيست‌ها را يهودي به حساب نمي آوريم وي در ادامه با تاكيد بر اين كه يهوديان تحت هيچ شرايطي صهيونيست‌ها را به رسميت نمي شناسند، افزود: «ما اصلا صهيونيست‌ها را يهودي به حساب نمي آوريم، صهيونيست‌ها جلوه‌اي فاشيستي، ملي گرا و جنايتكارانه به مذهب ما بخشيده اند، آنها مذهب و شخصيتشان را تغييرداده‌اند در واقع ما صهيونيسم را به طور كلي مذهب به حساب نمي آوريم تفاوت اين دو همانند تفاوت ايمان و شيطان است.» هولوكاست يك دروغ بزرگ است عضو جنبش جهاني ضد صهيونيسم نتوري كارتا در تشريح عقايد خود نسبت به هولوكاست نيز يادآورشد: «دروغ گويي درباره هولوكاست تنها پس از اين واقعه صورت نگرفت، اين دروغي است كه صهيونيست ها در پس آن قرار دارند و به كمك ساير رژيم هاي جنايتكار از مساله هولوكاست براي توجيه جنايت‌هاي خوداستفاده مي كنند. ادعا مي شود كه 6 ميليون يهودي اروپايي طي واقعه هولوكاست جان خود را از دست دادند آن ها از اين تبليغات عليه مردم آلمان نيز استفاده كردند تا بتوانند اين كشور را به جرم كشتار 6 ميليون يهودي بايكوت كنند، ‌ آنها خود در پس جنگ جهاني دوم بودند آنها در پس تبليغات عليه آلمان بودند و آنها خود در پس تكرار مداوم رقم 6 ميليون بودند. پس از جنگ آنها بسياري از حقايق را تحريف كرده و شروع به دروغ پردازي كردند تا بتوانند ادعا كنند كه هولوكاستي وجود داشته است و اگر كسي جرات كند آمارما و داستان ما را زير سوال ببرد مجازات خواهد شد، بنابراين ما بايد هولوكاست را يك دروغ بزرگ به حساب بياوريم.» وي درادامه با تاكيد بر اينكه هولوكاست دروغي است كه كشورهاي اسلامي بايد با آن بر خورد كنند، افزود: «اين به نفع مذهب آنهاست. براي داشتن يك دنياي بهتر بايد از شر اين دروغ خلاص شويم، چرا كه صهيونيست ها از مساله هولوكاست براي توجيه و انجام جنايت‌هاي خودعليه بشريت سوءاستفاده مي كنند، دروغ هولوكاست آن چنان پيش رفته است كه اكنون هر كسي مي تواند خدا و دين خود را زير سوال ببرد، بدون آنكه مشكلي برايش پيش بيايد، اما اگر هولوكاست را زير سوال ببرد مجازات مي شود وحتي خانواده‌ كساني كه در كنفرانس‌هاي مربوط به هولوكاست شركت مي كنند، تهديد به مجازات و زندان مي شوند.» با عاري كردن بيت المقدس از صهيونيست‌ها مشكل همه فلسطيني ها حل خواهد شد فريد من در معرفي راه حل هاي مساله فلسطين گفت: «مشكل فلسطين نتيجه مستقيم اين دروغ پردازي‌ها در زمينه هولوكاست وتحاريف كتاب‌هاي مذهبي است، بنابراين تنها راه حل مشكل فلسطين از بين بردن صهيونيسم است، چرا كه اولين لازمه اساسي براي حل مساله فلسطين بازگشت بدون قيد و شرط پناهندگان فلسطيني به سرزمين و خانه هايشان است. رژيم صهيونيستي جهان را تحت نفوذ خود قرار داده و مي گويد براي گفت‌وگو درباره برخي امور فلسطيني‌ها بايد ابتدا ما را به رسميت بشناسند و اين بزرگترين بي عدالتي است كه مي توانيد تصور كنيد، چرا كه شرط رسيدن به عدالت براي فلسطيني ها به رسميت شناختن رژيم صهيونيستي است براي حل مساله فلسطين بايد به بيت المقدس شتافت واين كار بايد با ايمان كامل انجام گيرد، بايد مذهب را در برابر شيطان قرارداد با آزادي بيت المقدس و عاري كردن آن از صهيونيست ها مشكل همه فلسطيني ها حل خواهد شد و نبايد تنها به كنفرانس ها اكتفا كرد، چرا كه آنها كافي نيستند.» وي در ارزيابي نسبت به پيشنهاد رييس جمهور كشورمان مبني بر اين به فرض قبول كردن هولوكاست كشورهاي مدعي و حامي هولوكاست مي توانند يهوديان را به جاي فلسطين در يكي از كشورهاي اروپايي ويا كانادا و آلاسكا اقامت دهند نيز گفت: «در كنفرانس هولوكاست نيز اين امر مطرح شد، من در گفته هاي خود عنوان كردم كه برخي كشورهاي اروپايي مناسب اين كار هستند، براي مثال كشور لهستان بخشي از قلمرو آلمان را اشغال كرده است حدود 40 درصد لهستان خاك آلمان است در حالي كه آلمان جرات پس گرفتن آنرا ندارد، به نظر من ايرادي ندارد كه يهودي ها مثلا در لهستان مستقر شوند؛ اين كشور داراي بهترين تجهيزات نظامي است.» وي در پايان اظهار داشت: «زمانيكه ارتش لهستان پول و زماني كافي براي رفتن به عراق را دارد، چه ايرادي دارد يهودي ها را بپذيرد؟ بسياري از كشورهاي اروپايي حتي امنيت ملي خودرا قرباني رژيم صهيونيستي كرده اند، پس چه مشكلي با پذيرش يهودي ها دارند؟ من كاملا با پيشنهادآقاي احمدي نژاد موافقم اين موثرترين و بهترين راه است. البته اروپا قوانيني دارد و همانند فلسطين نيست كه بتوانندهر كاري مي خواهند در آنجا انجام دهند. جامعه بين المللي بايد اين جنايتكاران را مجازا ت كند، اما متاسفانه اين امر هنوز محقق نشده است.» گفت وگو از خبرنگاران ايسنا: اكرم احقاقي و مريم رفيعي اسقف انجمن كليساهاي انگلستان گفت: از نظر صهيونيسم مسيحي، پس از نابودي کمونيسم، ايران شر جهاني است. به گزارش خبرگزاري دانشجويان ايران (ايسنا)، استفان سايزر در همايش «صهيونيسم مسيحي» كه در آمفي تئاتر دانشکده علوم اقتصادي و اداري و به کوشش جامعه اسلامي دانشجويان دانشگاه فردوسي برگزار شد، با طرح اين پرسش که «چرا رابطه آمريکا و اسراييل نزديک است؟» اظهارداشت: چاره‌اي جز توجه به نقش مسيحي صهيونيسم در اين مساله نيست. وي افزود: فکري که وارد پروتستان هاي مسيحي شد باعث شکل گيري صهيونيسم مسيحي گرديد و پس از آن مسيحيان نتيجه گرفتند اين همان تحقق وعده الهي در انجيل و ديگر کتب مقدس است؛ آن ها معتقدند هر کاري رژيم صهيونيستي انجام دهد مورد رضاي خداوند است. سايزر افزود: يکي از کشيش هاي پروتستان به نام اديس با افکار صهيونيستي خود توانسته 18 هزار نفر را به گرد خود جمع کند و محور اصلي مباحث رسانه‌اي در بين 90 ميليون نفر شود و ذهن آنان را به سمت صهيونيسم مسيحي بکشاند. وي ريشه صهيونيسم را از 100 سال پيش بررسي کرد و اظهارداشت: جنگي که اسراييل در آن بر مسيحيان به پيروزي رسيد و با بيان کارتر به پيروزي الهي معروف شد، وي صهيونيسم را قوم برگزيده خدا و شکل گيري آنرا تحقق وعده الهي در زمين دانست. سايزر افزود: پس از آن مساله اتحاد راست‌ها، مسيحيان و صهيونيسم مطرح شد که کارتر با آن مخالفت کرد و باعث کناره گيري خود از قدرت شد، پس از او ريگان نيز به صحنه سياسي جامعه امريکا و حمايت از صهيونيسم وارد شد. وي همچنين تصريح کرد: ريگان معتقد بود با ظهور صهيونيسم جهان در سال هاي آخر زندگي خود به سر مي برد و بروز حوادث خاورميانه نمايانگر تحقق وعده الهي در جهان است. اسقف انجمن كليساهاي انگلستان با بيان اينكه «بعد از 11 سپتامبر گفته شد ديگر وقت آن رسيده که جهان روزهاي تاريک خود را ببيند و اکنون جهان براي جنگ آماده شده است» افزود: صهيونيست ها آماري اعلام کردند که نشان مي دهد بالغ بر نيمي از جهان زير نظر آنان در حال فعاليتند، اما اين ادعايي بيش نيست. سايزر در ادامه اظهارداشت: صهيونيسم آيات کتاب انجيل جديد (انجيل صهيونيسم مسيحي) را به وقايعي نسبت داده و به پيروان خود مي گويد تحقق اين آيه ها بيانگر نزديکي ظهور مسيح و بر حق بودن مسيح صهيونيسم و يهود است. وي افزود: آن ها معتقدند يهود قوم برگزيده خداوند، فلسطين سرزمين مادري آن ها و مسجد الاقصي پايتخت حکومت يهود است و در اشاراتي به مساله معبد سليمان دارند. سايزر گفت: صهيونيسم مي خواهد حاکميت رژيم خود را به تمامي سرزمين هاي اشغالي بکشاند و درگيري هايي که در خليج فارس رخ مي دهد به خاطر رسيدن به همين اهداف است. وي با اشاره به مساله فلسطين گفت: تا زماني که عدالت واقعي براي فلسطين محقق نشود، مسيحيان اميدي براي رسيدن به صلح حقيقي در جهان را ندارند. كشيش پروتستان كليساهاي انگلستان تصريح کرد: مسيحيان بر اساس انجيل معتقدند که اگر مي خواهيد کسي را اصلاح کنيد بايد ابتدا خود را اصلاح کنيد و مسلمانان اگر بخواهند به اصلاح جهان بپردازند، بايد روابط ميان خود را اصلاح کرده و دور هم جمع شده، متحد شوند. وي با بيان اينکه «مسيحيان سنتي به انجيل قديم و مسيحيان صهيونيسم به انجيل جديد اعتقاد دارند» گفت: مسيحيان صهيونيسم براي تحريف تفکر مسيح سنتي مي گويند بايد زمينه ظهور مسيح را آماده کنيم تا به تعابير اصلي انجيل قديم دست يابيم و آماده سازي اين زمينه ها جز عمل به تعاليم انجيل جديد امکان پذير نيست. اين استاد دانشگاه لندن افزود: صهيونيسم مسيحي معتقد است خداوند دو قوم برگزيده دارد، يهوديان قوم برگزيده خدا در زمين و مسيحيان در جهان باقي‌اند و بيان مي کنند عيسي با ظهور خودش به حمايت از يهود مي پردازد. وي ادامه داد: خداوند وعده داده است که اگر فرامين مرا اجرا کنيد در سرزمين خود باقي مي مانيد، اما يهود با عدم اجراي دستورات خداوند بارها از سرزمين خود رانده شده است، در مسيحيت مطلبي نبوده که بگويد هر سرزمين متعلق به گروه خاصي است، بلکه ما معتقديم جهان متعلق به همه انسانهاست. سايزر، افزود: اگر کشورها متحد شوند و به آمريکا بقبولانند که کشوري جز فلسطين پايتخت يهود شود، امکان پذير است زيرا امريکاست که حامي اصلي صهيونيسم است و برنامه ريزي هاي آن نيز به عهده امريکاست. وي اظهار داشت: صهيونيسم معتقد است مالک واقعي فلسطين يهوديان اند، اما مسيح مي گويد انسان‌ها همه با زمين بيگانه اند و آن تنها متعلق به خداوند است. سايزر در ادامه تصريح کرد: اگر فردي با تفکري منفي به مساله اي زندگي کند به طور ناخودآگاه در تحقق آن تلاش مي کند همانند صهيونيسم جهاني که با ذهنيت منفي از مسائل پيرامون خود، جهان را به نابودي مي کشاند. وي گفت: صهيونيسم مسيحي معتقد است که بايد پيش از ظهور خير و شر با هم درگير شوند و يکي به پيروزي رسد، و آن يکي جز خير که همان يهود و صهيونيسم است، نيست. وي در پاسخ به سوالي مبني بر اينكه با وجود مسلمان بودن اعراب، چرا رابطه برخي کشورهاي عربي با اسراييل نزديک است؟، اظهار داشت: تنها علت اين نزديکي دريافت حمايت هاي مالي اعراب از آمريکا، حامي اسراييل است و گر نه ساير کشورهاي عرب دشمن اصلي صهيونيسم به شمار مي آيند. سايزر در پاسخ به سوالي درباره اينكه با توجه به چند تعبيره بودن انجيل، آيا مشکلي در آن نيست؟ اذعان داشت: متن اصلي از انجيل در دست نيست و مسيحيان به اولين انجيل که داراي شاهداني زياد از نزديکان مسيح است، اعتقاد دارند. در سي و هشتمين جلسه از سري سخنراني‌هاي علمي ماهانه موسسه گفت‌وگوي اديان با عنوان «دين و دنياي مجازي»، بر لزوم بهره‌گيري از فضاي مجازي براي فراگير کردن دين تاکيد شد. به گزارش خبرگزاري دانشجويان ايران (ايسنا)، دکتر سعيدرضا عاملي، رييس دانشکده مطالعات جهان و عضو هيات علمي گروه ارتباطات دانشکده علوم اجتماعي دانشگاه تهران گفت: جهان مجازي يک عرصه جهاني است. وي روز سه‌شنبه در اين نشست که با حضور سيد محمدعلي ابطحي، رييس موسسه گفت‌وگوي اديان و جمعي از علاقه‌مندان برگزار شد، افزود: دين، خصوصاً دين اسلام هم براي گسترش و قوي‌تر شدن نيازمند عرصه‌اي جهاني است، بنابراين زماني که اين خواست و ظرفيت با هم انطباق پيدا کند، امکان ارايه فراگيرتر و قوي‌تر دين در اين جهان پيدا مي‌شود. عاملي، هم‌چنين با اشاره به اين که «ظرفيت‌هاي جهان مجازي به گونه‌اي است که مي‌شود يک کيفيت بالا را يکبار توليد کرد و همه جهان از آن بهره‌مند شوند»، اظهار كرد: وقتي جهان مجازي چنين ظرفيتي دارد، عرضه و بازنمايي امر ديني مي‌تواند با يک کيفيت بسيار عميق‌تر و دقيق‌تري بازتوليد شود. او از «جهاني بودن»، «همه جا حاضر بودن»، «دسترسي فراگير» و «نظام‌مند بودن» به عنوان وجوه تشابه دنياي مجازي و دين نام برد. رييس دانشکده مطالعات جهاني دانشگاه تهران گفت: بنيادي‌ترين عنصر ديني، باور به متافيزيک است و جهان مجازي هم متافيزيک مخلوق به حساب مي‌آيد؛ مجاز ارتباط با عالم غيرفيزيکي است و دين هم گذري از جهان عيني فيزيکي به جهان متافيزيک به شمار مي آيد. وي افزود: از ديگر خصيصه‌هاي دين، همه جا حاضر بودن و دسترسي فراگير آن است که در دنياي مجاز هم اين امکان براي همگان وجود دارد. عاملي با اشاره به گفته پتريک کسول که معتقد است «دين در ذات خود يک مقوله مجازي است» افزود: بنابراين دين نوعي انس گرفتن به درک «امر آن جهاني» و انتقال به جهان ديگر است. او «تصويرسازي»، «تخيلي بودن»، «بازنمايي واقعيت»، «صنعتي بودن» و «تعاملي بودن» را به عنوان پنج متغير دين در دنياي مجازي يا دين مجازي توصيف کرد. عاملي گفت: شايد در گذشته فقط کسي که در مجلس روضه امام حسين (ع) حاضر مي شد، آن احساس خاص را داشت اما امروزه با پيدايش امکان حضور در حرم ائمه از طريق دنياي مجازي و گوش دادن به روضه‌هاي ضبط شده، مي‌توان همان احساس را تجريه کرد. وي افزود: در عين حال، دنياي مجازي از ظرفيت فراگيرتري برخوردار است و ديجيتالي شدن امر ديني به معناي بي‌نهايت تنوع، ترکيب و دسترسي به شمار مي آيد. رييس دانشکده مطالعات جهان دانشگاه تهران گفت: جهاني‌ترين وجه کشورها، دنياي مجازي آن‌هاست و اين درحالي است که اين وجه در کشور ما غيرجدي‌ترين بخش شده و هيچگاه سعي نشده از اين ظرفيت به درستي استفاده شود. عاملي با اشاره به اين که فلسفه دين خير رساندن به خود و ديگري و پرهيز از آزار خود و ديگران است، اظهار كرد: در فضاي مجازي امکان انتخاب بر اساس علاقه‌مندي‌هاي انسان وجود ندارد و دستگاه بر اساس کد و شماره عمل مي‌کند و بنابراين بهره‌گيري از امکانات دنياي مجازي در دنياي حقيقي امکان هر گونه انتخاب انساني را از بين مي‌برد. وي گفت: در اين صورت مطلقاً امکان ندارد که بر اساس خوش آمدن از کسي کار او را زودتر انجام داد و بنابراين عميق ترين لايه عدالت در جهان مجازي قابل پياده‌سازي است. عاملي، باز توليد فضاي دين در فضاي مجازي را ممکن توصيف و اظهار كرد: اما در هر حال دين در فضاي مجازي يک انتخاب دوم است. سيد محمد علي ابطحي، رييس موسسه گفت‌وگوي اديان هم در بخش پاياني اين نشست، گفت: براي دين هم مثل هر حوزه ديگري فرصت استفاده از فضاي مجازي مهيا شده است و بنابراين هر چه ما اين فضا را بيش‌تر به خود اختصاص دهيم، بيش‌تر سود مي‌کنيم. به گزارش موسسه گفت و گوي اديان، در پايان اين نشست در جلسه پرسش و پاسخي، به سوالات علاقه‌مندان حاضر پاسخ داده شد. حجت الاسلام والمسلمين سيد محمد رضا غياثي کرماني گفت: علامه شعراني (ره) يکه‌تاز مفسران بزرگ جهان اسلام است که ارائه نوآوري و آراء تفسيري اين عالم جليل‌القدر مي‌تواند پلي براي آشنايي با مباني جديد تفسير باشد. به گزارش خبرگزاري دانشجويان ايران (ايسنا)، غياثي کرماني در نشست تخصصي بزرگداشت علامه ابوالحسن شعراني افزود: نوآوري اين شخصيت در تفسير مسائلي نظير "حقوق مرد و زن"، "نفاق و منافقان"، "تصوف و صوفيه"، "مساله حيات و روح" و "جهان غيب" بيش‌تر به چشم مي‌خورد. وي افزود: از آن جا که علوم قرآني به عنوان علم پيشتاز براي فهم دقيق معارف قرآني يک ضرورت است و غالب بزرگان بر دانستن و ضرورت آن تاکيد ورزيده‌اند، علامه شعراني نيز به اين نياز پاسخ گفته است. وي اظهار كرد: علامه شعراني مفسري است که با جامعيت خويش و علم سرشار خود به تفسير قرآن کريم پرداخته است. اين عالم بزرگوار پرده از جمال بسياري از آيات جميل قرآن برداشته است و روش تفسير خاصي ارائه داده است. غياثي کرماني در پايان بيان كرد: از آن جا که کلام هر انساني، اعم از مکتوب و ملفوظ نمايان‌گر شخصيت اوست براي شناخت مقام والاي علمي و قرآني علامه شعراني بايد به مباحث تفسيري آن بزرگوار مراجعه کرد. در ادامه اين نشست حجت‌الاسلام والمسلمين محمد کاظم رحمان ستايش گفت: علامه شعراني به دليل آشنايي با علوم و فنون گوناگون برخي از مسائل که براي علم حديث چالش به شمار مي‌رفت را حل کرد. او افزود: اين عالم جليل‌القدر در آثار خود با استناد به معيارهاي اساسي هم‌چون مخالفت با قرآن، سنت، اجماع، عقل، اصول قطعي مذهبي، تاريخ، واقعيت، رکاکت معنا، به نقد احاديث بسياري اقدام کرده است. وي با اشاره به اين که علامه شعراني اطلاعات و معلومات معقول و منقول خود را در خدمت حديث‌پژوهي قرار داده بود، تصريح کرد: اين شخصيت برجسته تشيع تمام تلاش خود را براي جلوگيري از تاثيرات منفي بر احاديث به کار برده است. رحمان ستايش در پايان بيان كرد: علامه شعراني در حوزه علم حديث و علم رجال صاحب نظريه بوده است و خدمات ايشان در تقويت و جلوگيري از تحريف احاديث را نمي توان دست کم شمرد. هم‌چنين حجت الاسلام والمسلمين علي رباني گلپايگاني در سخناني گفت: انديشه و قلم علامه ابواحسن شعراني چهره‌اي ديني و فرهنگي را ترسيم مي‌کند. وي با اشاره به اين که علامه شعراني در رشته هاي مختلف علوم ديني اعم از معقول و منقول، مجتهد و صاحب نظر بوده است، افزود: وي در عين ذوفنون بودن، از دقت نظر در فهم و حل مشکلات علمي و قدرت بيان در تبيين مسائل ديني نيز برخوردار بوده است. او اظهار كرد: علامه شعراني بر اين نکته تکيه دارد که مباحث علمي را بايد از آيات و روايات استخراج کرد و عقل مشربي ايشان نمايان‌گر اين افکار و آراء برتر است. رباني گلپايگاني بيان كرد: نکات و مطالب عرفاني علامه شعراني نکاتي است عقلي که علامه تمام سوال‌ها را با عقل مي‌سنجد و در مواردي هم با شجاعت توقف مي‌کند که نشانگر ويژگي عقلانيت قدسي و ايمان جامع علامه شعراني است. در ادامه اين نشست حجت الاسلام والمسلمين علي زماني قمشه‌اي گفت: علامه شعراني در برابري و تسلط بر علوم با شيخ بهايي هم سنگي دارد و گاهي از وي پيشي مي‌گيرد. وي با اشاره به اين که اين عالم جليل‌القدر در علومي مانند، فلکيات، نجوم، تقويم، فيزيک اجسام، و اخترشناسي نوآوري قابل توجهي دارد بيان كرد: قبله‌شناسي با استفاده از اسطرلاب سجزي از خدمات ماندگار علامه شعراني است و با استفاده از عمليات رياضي مي‌توان به صحت و دقيق بودن قبله‌شناسي علامه پي‌برد. او اظهار كرد: علامه شعراني به مراجعه به"زيج هندي" معتقد است. واقعه غدير خم در ايام نوروز رخ داده است و روز عاشورا در دوشنبه سال 59 قمري واقع شده است. زماني قمشه‌اي افزود: بين نظريه علامه شعراني و نيوتن درباره اجرام چالش است. علامه شعراني قانون گرانش عمومي را "قانون گرايش عمومي" مي‌داند و اعتقاد دارد اجرام اتري و عنصري به طبع ميل خود به سوي يکديگر گرايش دارند؛ چرا که ميل طبيعت آن‌ها بسان روح آن‌ها به شمار مي‌رود و اين روح است که آن‌ها را به هم نزديک مي‌کند. سمينار "اسلام و آينده و نسل جديد" 24 آذرماه از سوي موسسه آليكا و با حضور سفير و رايزن فرهنگي جمهوري اسلامي ايران در دهلي‌نو برگزار شد. به گزارش خبرگزاري دانشجويان ايران (ايسنا)، در ابتداي اين سمينار، منتصر مهدي، دبير موسسه آليكا با ابراز خرسندي از حضور سفير و رايزن فرهنگي ايران، گزارشي از فعاليت‌ها و برنامه‌هاي موسسه را براي رشد و شكوفايي جوانان و نوجوانان بيان كرد. مولانا عميدالزمان از علماي برجسته اهل تسنن نيز با قدرداني از برگزاركنندگان همايش پيرامون اهميت علم و دانش در اسلام سخناني را ايراد كرد. پس از آن، مهندس سيد مهدي نبي‌زاده، سفير جمهوري اسلامي ايران در دهلي‌نو در سخناني گفت: يكي از اهداف رسالت پيامبران الهي به ويژه پيامبر اسلام انسان‌سازي است. آنان تلاش كردند تا انساني آزاد و آزاده پرورش دهند و جامعه‌اي همراه با قسط و عدل ايجاد كنند، كار مقدس انبياء ساختن انسان‌هاست و اين هدف اساسي در تمامي دستورات آنان به چشم مي‌خورد. او افزود: خداوند در آيين اسلام كه توسط پيامبر گرامي‌اش حضرت محمد (ص) كه با كتاب قرآن همراه بود، محوريت را به علم و دانش داد و نزول آيه‌ي «اقرا... بيانگر اهميت دادن اسلام به فراگيري علم و دانش است، خداوند مقام علم و دانشمندان را مقامي عالي قرار مي‌دهد و در سوره الرحمن آمده است «الرحمن علم القرآن خلق الانسان علّمه البيان» بنابراين پيامبر (ص) يكي از اهداف رسالت خود را دعوت به فراگيري علم و آموزش تا پايان عمر مبارك‌شان مي‌داند. نبي‌زاده در ادامه گفت: قرآن انسان را به تفكر و انديشيدن دربارة خود و شگفتي‌هاي خويش بر مي‌انگيزد زيرا خودشناسي به خداشناسي منتهي مي‌شود، دانشمندان علم تربيت اعتقاد دارند انسان به عنوان پيچيده‌ترين موجود در بين تمام موجودات جهان است و اين موجود با ارزش به دست معلم سپرده شده است. وي افزود: خداوند براي ارشاد و راهنمايي بشر پيامبران را فرستاد و پيامبر گرامي اسلام فرمود اگر كسي را خداوند به دست تو هدايت كند ارزش آن از تمام آن چه خورشيد بر آن مي‌تابد برتر است و بنابراين پاداش علم را نشر و اشاعه آن مي‌داند. نبي‌زاده در بخش ديگري از سخنان خود گفت: رسالت پيامبران سازندگي انسان‌هاست؛ در طول تاريخ وقتي مطالعه مي‌كنيم مي‌بينيم همه انبياء از اقشار محروم و رنجيده برخواستند و توصيه آنان به انسان‌ها اين است كه با ارتباط با ديگران و پيروي از دستورات الهي بتوانند به رستگاري برسند. دكتر كريم نجفي، رايزن فرهنگي سفارت جمهوري اسلامي ايران در هند اظهار كرد: پس از مطالعه اهداف انجمن آموزشي آليكا دريافتم كه آينده خوبي براي دانشجويان ترسيم شده است. اميدوارم كه اين انجمن در خدمت به جامعه، توسعه و تقويت صلح، معنويت و ارزش‌هاي انساني در ميان نسل جوان موفق باشد. امروزه جهان شرايط سختي را مي‌گذراند و شاهد خشونت و اعمال غير انساني است. به اين لحاظ تلاش انجمن آليكا قابل ستايش است، چرا كه در شرايط كنوني لزوم آموزش براي توسعه و تقويت صلح و خوبي ها و تفاهم بيش از هر زمان احساس مي‌شود‌. وي افزود: آموزش در اسلام همانند عبادت است و بر هر زن و مرد كسب آن واجب است. «طلب‌العلم فريضة علي كل مسلم و مسلمه» و نيز تأكيد زيادي بر فراگيري علم شده و آن را به نور تشبيه كرده است. «العلم نورٌ يقذفه الله في قلب من يشاء»؛ در اسلام هيچ محدوديتي در كسب علم نيست و براي كسب آن دستور داده شده حتي به دورترين نقطة دنيا يعني به چين سفر بايد كرد. نجفي با اشاره به آيه "اطلبوالعلم ولو بالصّين"گفت: در اسلام نه تنها تأكيد بر علم دين و معنويت شده بلكه به ديگر علوم نشري نيز سفارش اكيد شده است؛ چنان كه در حديث آمده است: «العلم علمان علم الابدان و علم‌الاديان» بيش‌تر كلام پيامبر بزرگوار اسلام (ص) به علم ارتباط دارد. حتي اولين آيات نازل شده دربارة علم است. «اِقْرَا بِسْمِ ربِّك‌الذَّي خَلَقَ اِقْرَاء وَ رَبَّكَ اْلاَكْرَم‌اَلَّذي عَلَّمَ بِالْقَلَم» بنابراين بزرگ‌ترين هدية خداوند علم است و بدون علم و معرفت نمي‌توان وجود خداوند را درك كرد. در اسلام ارزش يك ساعت تفكر درست برابر با هفتاد سال عبادت تلقي شده است. «تَفَكُّرُ ساعَةٍ خَيْرٌ مِن عِبادَة سَبْعينَ سَنَه» و خداوند در امر آموزش به اهميت قلم تأكيد كرده است. «نَ والقلم وَ ما يَسْطرُوُن»، انسان بدون علم همانند كسي است كه در جاده‌اي تاريك گام مي‌نهد. رايزن فرهنگي كشورمان در هند در پايان گفت: بايد به اصل نكته اشاره كنم كه دانشجويان ستون‌هاي اصلي جامعه هستند؛ بنابراين آموزش صحيح و روش درست كسب علم براي آنان بسيار ضروري است و بايد بر مبناي اصول و ارزش‌هاي اسلامي در مسير درست به كسب علم بپردازند. منظور احمد يكي از شخصيت‌هاي برجسته علمي هند نيز در سخناني به اهداف برنامه اشاره كرد و گفت: نكته قابل توجه در موضوع برنامه عنوان «آينده‌سازي» است كه بسيار مهم است. متاسفانه در جامعة اسلامي هند بيش‌تر بر گذشته تاكيد شده تا بر آينده و مسلمانان الگوي قابل ارايه و عملي براي برنامه‌ريزي آينده ندارند. بنابراين در حال حاضر شرايط جامعة اسلامي بسيار بد است. وي علاوه بر مسلمانان به جامعة هند اشاره كرد و گفت: در اين برنامه ما بر روي آينده‌سازي تاكيد داريم اما بخش آكادميك در اين زمينه نداريم در حالي كه در كشورهاي ديگر موضوع برنامه‌ريزي براي آينده در ميان دروس دانشگاهي وجود دارد. احمد افزود: اسلام اولين دين است كه به امر آموزش اهميت داده است و مدارس ديني ثمرة آن است. در حالي كه امروزه نزديك به 10 درصد دانش‌آموزان مسلمان در مدارس و 90 درصد در دانشگاه‌ها دنبال تحصيل هستند. هم‌چنين پروفسور سيد شاهد مهدي، معاون شوراي روابط فرهنگي هند (iccr) به جايگاه دانش در اسلام اشاره كرد و گفت: دين اسلام نمونه‌هاي بسيار خوبي در كسب علم و دانش ارايه داده است. وي بر حفظ ارزش‌ها و هويت فرهنگي و اجتماعي و ديني تاكيد كرد و گفت: در اين راستا بايد به حفظ و گسترش زبان فارسي هم اهميت داد. حجت الاسلام والمسلمين عقيل الغروي، رييس موسسه سفينه الهدايه و يكي از روحانيون برجسته شيعه نيز به عنوان رييس جلسه ضمن قدرداني از ميهمانان گفت: بايد بر اين نكته اشاره كرد كه نگاهي تازه به امر آموزش در اسلام بايد داشت و پروژه‌اي درست بايد تعريف كرد تا آموزه‌هاي اسلام در مسير درست ارايه شود. وي نقش برنامه‌ريزي و مديريت را در دست‌يابي دانش‌آموزان به علم و دانش را بسيار مهم دانست. در پايان مراسم هدايايي به جوانان و نوجوانان برتر رشته‌هاي مختلف فرهنگي و علمي و آموزشي اهداء شد. به گزارش اداره كل روابط عمومي و اطلاع رساني سازمان فرهنگ و ارتباطات اسلامي، در اين سمينار حجت‌الاسلام والمسلمين سيد عقيل الغروي، پروفسور سيد شاهد مهدي، معاون شوراي روابط فرهنگي هند (iccr)، پروفسور منظور احمد، استاد دانشگاه و رييس پيشين دانشگاه آگرا، مولانا عميدالزمان، از شخصيت‌هاي علمي اهل تسنن، حجت الاسلام سيد جلال حيدر و تني چند از استادان، دانشجويان و شخصيت‌هاي برجسته شركت داشتند. 
 تا وقتي نيروي كار كشور زير حداقل معيشت به سر مي‌برد، نمي‌توان از وي انتظار بهره‌وري داشت. حسن آقايي، كارشناس روابط كار در گفت‌وگو با خبرنگار خبرگزاري دانشجويان ايران جامعه كارگري ايران را جامعه‌اي بالنده خواند كه اگر وظايف آن بخوبي تعريف شود، بسيار پيشرفته‌تر از كارگران كشورهاي توسعه‌يافته عمل مي‌كند. وي توضيح داد: نيروي كار ايران جدا از مسائل صنفي خود به امور اجرايي و سياسي كشور وارد شده است، خود را بخشي از مجموعه كشور مي‌داند و در تمام فعاليتهاي اقتصادي، اجتماعي و سياسي از ابتداي پيروزي انقلاب اسلامي نقش داشته است كه نشانگر پيشرفت است و چنين حضوري در عملكرد تشكلهاي ساير كشورهاي پيشرفته كمتر ديده مي‌شود. وي اضافه كرد: اين نوع رويكرد حتي از سوي احزاب سياسي فعال با رويكرد صنفي در جوامع پيشرفته به چشم نمي‌خورد. بجز برخي كشورها كه مانند انگلستان احزاب كارگري آنها گاهي حضوري پررنگ در انتخابات سياسي دارند. وي نبود انسجام در جامعه كارگري و اختلاط بين فرهنگ كار حاكم بر محيطهاي كارگري و كاركردهاي سياسي كارگران را از جمله مشكلات موجود جامعه كارگري ايران دانست و اضافه كرد: امروز بيشتر افراد بويژه كارفرمايان نگران ضعيف بودن فرهنگ كار در جامعه كارگري ايران هستند و معتقدند نيروي كار بيشتر به دنبال مسائل حاشيه‌اي است تا توجه به كار در حالي كه اين امر دليل عقب‌ماندگي نيست، بلكه نشان مي‌دهد وظايف در اين بخش بخوبي تعريف نشده است. وي معتقد است: زماني فرهنگ كار و بهره‌وري مي‌تواند در محيطهاي كارگري به عنوان شاخص مطرح شود كه حداقلها و بسترهاي اوليه براي كارگران مطرح شود تا در شرايطي كمتر از استانداردهاي بين‌المللي كار نكنند. وي اذعان داشت: اگر اين مشكلات نيروي كار حل شود، كارگر هم بالندگي و توان كار دارد و هم از نظر كاركردي، بهره‌وري و فرهنگي در جايگاهي بسيار فراتر از نيروي كار كشورهاي پيشرفته قرار مي‌گيرد. وي با بيان اينكه پيگيري وظايف صنفي اصلي‌ترين كاركرد هر تشكل صنفي كارگري است، عنوان كرد: هر يك از اعضاي اين تشكلها از آحاد كشور هستند كه نمي‌توانند در تعيين سرنوشت خود دخيل نباشند ديگران نيز نمي‌توانند حق عضويت در تشكلهاي سياسي و اظهارنظر و دخالت درباره مسائل سياسي را به بهانه حضور در يك تشكل صنفي از افراد گرفت. وي ادامه داد: اعضاي تشكلهاي صنفي نيز از يك سو به عنوان نمايندگان كارگران و برآورده كننده يكسري نيازها و خواسته‌هاي بحق انتخاب‌كنندگان خود و از سوي ديگر به عنوان بخشي از جامعه نمي‌توانند خود را از امور جاري در آن كنار بكشند و تك تك افراد اين تشكلها مي‌توانند وارد فعاليتهاي سياسي شوند، ولي اين مشاركت و حضور نبايد با عنوان تشكل صنفي باشد، چرا كه وارد شدن يك انجمن و تشكل صنفي در كار سياسي، آن را از وظايف صنفي خود دور مي‌كند و نبايد وظايف صنفي را با امور سياسي پيوند داد. آقايي تاكيد كرد: در واقع حق ورود به امور سياسي از خود تشكل صنفي گرفته مي‌شود، چون بايد رويكردي صنفي داشته باشند، ولي اعضا حق حضور در تمام فعاليتهاي سياسي اقتصادي و اجتماعي را دارند. وي با بيان اينكه طبق دسته‌بنديهاي انجام شده در سالهاي قبل از پيروزي انقلاب اسلامي بخشي از تشكلهاي صنفي كه تحت عنوان سنديكا فعاليت مي‌كردند به طور مستقيم يا غيرمستقيم تحت تاثير افكار كمونيست‌ها بودند، اظهار داشت: بايد پذيرفت كه احزابي مانند حزب توده و چريكهاي فدايي كه در آن زمان فعال بودند، محيطهاي كار را بهترين بستر فعاليت خود مي‌دانستند و شاكله سنديكاها در قبل از انقلاب با زيرسازيهاي فكري‌اي بود كه بخشي از آن نگاه چپ بود و بخشي ديگر نگاه سرمايه‌داري زمان شاه كه منتخبان آنها به طور دقيق در راستاي همان نگرشهاي اقتصادي دولت شاه حركت مي‌كردند. به گفته وي عملكرد اين اتحاديه‌ها در سطح كلان روشنتر و مشخص‌تر بود، طوري كه به طور مشخص خانه كارگر در آن زمان زير نظر حزب مردم بود و تشكيلات ديگري كه به حزب رستاخيز متعلق بود، ولي با پيروزي انقلاب اسلامي اين شرايط تغيير كرد و كساني كه وارد عرصه روابط كار شدند، سعي در منسجم كردن تشكلهاي كارگري داشتند در نتيجه كار خود را با عنوان شوراهاي اسلامي كار شروع كردند كه برداشتي از انجمنهاي صنفي در آلمان بود و از نظر كاركردي متفاوت با چيزي است كه در كشورهاي اروپايي با عنوان شورا وجود دارد. وي تصريح كرد: در ابتداي پيروزي انقلاب اسلامي، از شوراي اسلامي كار نه به عنوان يك تشكل صنفي بلكه به عنوان يك تشكل سياسي، صنفي و ايدئولوژيك، تمام انتظارات از آن مي‌رفت و چنين هم بود و شوراهاي اسلامي كار قبل و بعد از تصويب قانون تشكيل شوراهاي اسلامي كار در سال 1363 توسط مجلس شوراي اسلامي فعاليتهاي خود را در همين راستا شروع كردند. وي ادامه داد: ضرورت ابتداي پيروزي انقلاب اسلامي نيز اقتضا مي‌كرد كه اين تشكلها همه‌سونگر باشند و به جاي در نظر گرفتن منافع گروه كارگر، منافع كل نظام را ببيند طوري كه در مبارزه با جريانات انحرافي كه در واحدهاي اقتصادي حضور داشتند و تلاش در احقاق حقوق كارگران زير مجموعه خود، صلاح دولت را بيشتر از مسائل صنفي خود در نظر مي‌گرفتند و نقش سوپاپ اطميناني را بازي مي‌كردند كه به هنگام بروز فشار در كارخانجات وارد عمل مي‌شد تا خواسته‌ها را تعديل كند. اين كارشناس روابط كار اذعان داشت: مي‌توان گفت كه يكي از وظايف اصلي شوراهاي اسلامي كار تثبيت نظام بود تا رفتن به طرف احقاق حقوق صنفي نيروي كار و اين روند تا سال 1376 ادامه داشت. بويژه اين شوراها در سال 68 و 69 كه بحث جنگ مطرح بود، اين وظيفه خود را بخوبي انجام دادند، طوري كه تشكلهاي صنفي كارگري ايران به طور كامل در اختيار حاكميت و نظام بود. وي عنوان كرد: در تمام اين سالها با وجود ساختار اقتصادي به هم ريخته نظام، فشارهاي اقتصادي كه خارج از محدوده مرزها به كشور وارد مي‌شد، گراني كالاها و ارزاني نفت كه تشنجهاي اقتصادي به دنبال داشتند و تورم مزمن رو به تزايدي هميشه در ساختار مالي كشور مشاهده مي‌شد، هيچ‌گاه سياست مزدي در ايران متاثر از سياست مالي و نرخ تورم هماهنگ نبود و شكاف بين دستمزد كارگران و هزينه و بهاي كالاها مرتب گسترش مي‌يافت، ولي كارگران در اين دوران به تنها چيزي كه فكر نمي‌كردند حق و حقوق صنفي آنها بود. وي تصويب قانون كار جديد در سال 1369 را با فراز و نشيبهاي 11 ساله‌اي كه داشت، به وجود آورنده تنشي جديد در محيط كار ارزيابي كرد و توضيح داد: به تصور بسياري از كارفرماها در آن زمان قانون كار صد در صد حمايتي بود و فقط منافع كارگران را در نظر مي‌گرفت، در حالي كه اگر اين قانون در سال 1357 به تصويب مي‌رسيد، نه فقط كسي ايرادي نمي‌گرفت و اعتراض هم نمي‌كرد، حتي ممكن بود قانون را ضعيف و با حمايتهايي كم ارزيابي كنند چون تفكر آن زمان ديدگاه حمايت از مستضعف و قشر ضعيف بود. وي خاطرنشان ساخت: علاوه بر تغيير اين نگرشها در سال 69 بي‌توجهي كارگران به منافع صنفي خود در سالهاي 57 تا 69 باعث شد حمايتهاي پيش‌بيني شده براي كارگر در قانون كار، بيش از حد به نظر برسد، طوري كه گفته مي‌شد منافع كارفرما را در نظر گرفته نشده است. وي با بيان اينكه جنبش كارگري كشور بويژه شوراهاي اسلامي كار كشور كه در دوران پرتلاطم و پرتنش بعد از پيروزي انقلاب اسلامي تمام همت خود را صرف حمايت از دولت كرده بود و منافع صنفي در رتبه‌اي پايين‌تر قرار داده بودند، بعد از سال 69 دچار تناقض شد، اذعان داشت: از اين سال به بعد كه سياستهاي اقتصادي كشور به سمت آزادسازي و تعديل اقتصادي حركت كرد و نگرشي جديد در مباحث اقتصادي كشور مطرح شد تا اقتصاد متمركز دولتي كشور به سمت اقتصاد خصوصي و ليبراليسم تغيير جهت داد، تشكلهاي صنفي در محيطهاي كاري دچار تضاد و چالش شدند و نمي‌دانستند آيا با دولت همسو باشند يا با طرح منافع نيروي كار در تقابل با دولت باشند و از روشهاي قبلي خود عدول كنند و از هماهنگي سابق با دولت به ناهماهنگي برسند؟ وي اظهار داشت: صرفنظر از ايرادات و اشكالات قانون كار كه نسخه ايده‌الي به حساب نمي‌آيد نخستين تعارض اقتصاد جديد كه به صورت اجرايي در صحنه كشور ظاهر شد با اين قانون بود كه اصطلاحا حامي و طرفدار نيروي كار معرفي مي‌شود. وي تصريح كرد: نبود اصول شفاف براي دفاع از حقوق صنفي كارگران از ايرادات اصلي قانون كار است و شوراهاي اسلامي كار نيز نه تنها وظايف شفافي براي اين كار نداشتند، بلكه وظايف چندگانه‌اي به آنها محول شده است و بخش وظايف مربوط به تشكلهاي صنفي بسيار ضعيف و كمرنگ است، طوري كه وظايف قوي‌تري قبل از امور صنفي به شوراهاي اسلامي كار محول شده و اولويتها به چيز ديگر داده شده است. آقايي افزود: از سال 69 زمزمه‌هايي مبني بر مخل بودن وجود شوراهاي اسلامي كار آغاز شد و شوراهايي كه تا ديروز بيشترين كمك را در صحنه‌هاي مختلف سياسي، اقتصادي، اجتماعي و بويژه جنگ كرده بودند به دليل تغيير شرايط و نگرشهاي اقتصادي مخل امور تشخيص داده مي‌شدند. به گفته اين كارشناس روابط كار افتي كه در بعد از سال 1369 در تشكلهاي كارگري به وجود آمد، بنوعي انفعال در فعاليتهاي آنها منجر شد و لطمات زيادي را متوجه محيطهاي كارگري كرد. از جمله نخستين لطمه در اين رويكرد عبارت بود از حركت به سمتي كه قانون كار در محيط كار منفعل شود. از جمله تفسير تبصره 2 ماده هفت قانون كار كه به موجب آن اگر مدت قراردادي ذكر نشود، دايمي خواهد بود و بر اساس تفسير انجام شده در آن دوره اگر مدت در قراردادي ذكر شود، موقت خواهد بود كه نوعي بي‌ثباتي شغلي جديد را در محيطهاي كاري به وجود آورد. وي با بيان اينكه شايد نگرش قانونگذار و نظر وي ايجاد ناامني شغلي قانوني نبود، ولي تصميم گرفته شده به چنين امري منجر شد، اذعان داشت: اين نگرش در ادامه ديدگاه و فشارهايي بود كه قانون را به طور يكطرفه و به نفع كارگر ارزيابي مي‌كردند و در آن زمان سعي در تعديل آن داشتند. وي ادامه داد: از سال 1376 به بعد با مطرح شدن بحث تشكيل نهادهاي مدني و ظهور انجمنها و احزاب مختلف، نوعي آزادسازي در ارتباط با تشكلها به وجود آمد كه لازمه شكل‌گيري تشكلهاي صنفي است و از اين سالها فراز جديدي در فعاليت تشكلها آغاز شد. طوري كه توانستند با وجود چند مانع قانوني با آزادي بيشتري فعاليت كنند. وي مواد 131 و 138 قانون كار را از جمله موانع قانوني شكل‌گيري تشكلهاي مستقل كارگري اعلام كرد كه تا حدودي مغاير آزادي تشكلهاي مستقل صنفي است و تصريح كرد: طبق ماده يك قانون شوراها نيز كه در سال 63 به تصويب مجلس شوراي اسلامي رسيد، شوراي اسلامي كار از نمايندگان كارگران و كاركنان و نماينده مديريت با داشتن حق راي تشكيل مي‌شود كه باعث مختلط شدن اين شورا مي‌شود. هر چند اين تركيب با وظايفي كه براي شورا پيش‌بيني شده است انطباق دارد، ولي شورايي كه بخواهد نقش تشكل صنفي و سنديكايي قديم را ايفا كند نمي‌تواند به طور قطع تركيبي مختلط با اين وظايف داشته باشد. وي اذعان داشت: در سالهاي بعد از تصويب قانون كار، شوراهاي اسلامي كار و انجمنهاي صنفي با وجود ديدگاههاي دولت و سياستهاي اجرايي آن و تمام تعارضهايي كه در كاركرد شوراها وجود داشت نمره قابل قبولي مي‌گيرند، ضمن آنكه نبايد نقش تشكلهايي را كه اين شوراها را هدايت مي‌كردند ناديده گرفت، چراكه تنش ناشي از بروز دوگانگي در ايفاي نقش تشكلهاي كارگري مي‌توانست آنها را از حد انفعال خارج كند و به اضمحلال بكشاند، ولي با تمهيداتي كه برخي تشكلهاي در آن زمان انديشيدند از اين اتفاق جلوگيري شد. وي تاكيد كرد: بايد جايگاه تشكلهاي كارگري كه مدافع قشر عظيمي از نيروي زحمتكش كشور هستند نهادينه شود و در فرصت مناسبي كه براي تشكلهاي صنفي فراهم مي‌شود، روي اهداف و موضوعاتي كه در حال تعقيب آن هستند. تجديدنظر كنند ضمن آنكه بايد قوانين و مقرراتي كه در شكل‌گيري اين تشكلها موثرند مورد بازبيني قرار بگيرند. آقايي اذعان داشت: بايد وظايف شوراهاي اسلامي كار در قانون به سمت حمايت بيشتر از حقوق صنفي پرسنل و نيروي كار گرايش پيدا كند. محدوديتهايي هم كه براي وجود فقط يك تشكل از واحدهاي اقتصادي وجود دارد حذف يا اصلاح شوند تا آزادي عمل كارگران گرفته نشود. وي با اين توضيح كه هيات وزيران طي تصويب نامه‌اي در سال 71 وظايف صنفي دقيقي را براي انجمنهاي صنفي در نظر گرفته است، تاكيد كرد: اگر شوراهاي اسلامي كار بخواهند به عنوان نهادهاي صنفي در واحدهاي اقتصادي فعاليت كنند بايد به جاي نظارت بر كار واحد و پيشنهاد به مديريت براي پيشبرد توليد در واحد، به اين وظايف صنفي بيشتر بپردازد. ضمن آنكه مشاركت در توليد مديريت مي‌تواند به عنوان يك وظيفه جنبي براي افراد در نظر گرفته شود. وي محدود بودن اعضاي كارگر شوراي عالي كار به افرادي كه از سوي كانون عالي شوراهاي اسلامي كار معرفي مي‌شوند، از ديگر محدوديتهاي قانوني در تحقق خواسته‌هاي صنفي كارگران كشور دانست و توضيح داد: تعداد كارگاههاي زير 35 نفر كه شوراهاي اسلامي كار در آنها شكل مي‌گيرد بسيار بيشتر از كارگاههاي بالاي 35 نفر است. وي كارگران اين واحدها حق دارند نمايندگان خود در انجمنهاي صنفي يا نمايندگان كارگري را به شوراي عالي كار به عنوان بالاترين ركن تصميم‌گيري در مسائل اساسي كارگران معرفي كنند و كانون عالي انجمنهاي صنفي و نمايندگان كارگر به تساوي در شوراي عالي كار حق اظهارنظر داشته باشند. به گفته وي تشكلهاي كارگري و انجمنهاي صنفي در ايران به سمت بهبود و ارتقاي كاركردي و بينشي خود پيش مي‌روند و آينده خوبي براي تشكلهاي كارگري كشور در حال ترسيم است و به احتمال زياد در آينده مشكلاتي كه امروز به دليل ساختاري و سياستهاي متناقض در پيش گرفته شده از سوي دولت به وجود مي‌آيد و تشكلها را از كاركردهاي اساسي خود دور مي‌كند، وجود نخواهد داشت و تشكلهاي صنفي با همان استقلال و نگرشهاي مثبتي كه بايد در محيط كار داشته باشند به وظايف خود عمل مي‌كنند. پانزده تن از استادان دانشگاه و كارشناسان اقتصادي كشور در بيانيه‌اي با عنوان «سخن اقتصاددانان با نمايندگان مجلس شوراي اسلامي» مواضع خود را نسبت به طرح‌ها و سياست‌هاي اقتصادي نمايندگان مجلس اعلام كردند. به گزارش خبرگزاري دانشجويان ايران (ايسنا)، متن كامل اين بيانيه به شرح زير است: «در آبان ماه 1383 بيانيه‌اي از سوي گروهي از اقتصاددانان منتشر شد كه در آن ملاحظاتي در مورد شرايط كشور و مشكلات اقتصادي مبتلي به آن مطرح شده بود. در آن بيانيه با تبيين دو نگرش متفاوت در مديريت اقتصادي كشور، از سياستمداران خواسته شده بود كه در آستانه انتخابات رياست جمهوري آينده با طرح يك بينش اقتصادي منسجم بر اساس منطق علمي برنامه‌هاي خود را ارائه دهند و از طرح شعارهاي كلي و وعده‌هاي مبهم و ايجاد جو احساسي اجتناب كنند. گرچه برخي از موارد تاكيد شده در بيانيه اقتصاددانان به طرح نگراني نسبت به تداوم روندهاي گذشته و احتمال ظهور، تداوم و يا تشديد آن در آينده پرداخته بود، لكن در هفته‌هاي اخير و زودتر از آنچه پيش‌بيني مي‌شد حركت‌هايي صورت گرفت و پيگيري شد كه لازم است توضيحاتي درباره نتايج و تبعات آنها ارائه شود. 1 ـ در جوامع امروزي بيداري و آگاهي اجتماعي ايجاب مي‌كند كه نظارت مستمر و دقيق همراه با حساسيت همه‌جانبه‌اي نسبت به چگونگي استفاده و بهره‌برداري از ثروت‌ها و امكانات عمومي اعمال شود. با توجه به افزايش حجم و دامنه ثروت‌هاي عمومي در نظام‌هاي اقتصادي معاصر، يك وجه مهم از اقتصاد سياسي به چگونگي حفظ، توسعه و افزوني اين ثروت‌ها مي‌پردازد. وجه مهمي از سازمان سياسي و حقوقي جوامع نيز متوجه و متمركز بر چگونگي استفاده مطلوب و ممانعت از استفاده‌هاي نامطلوب و يا سوءاستفاده گروه‌ها و افراد ذي‌نفوذ از اين گونه ثروت‌ها است. مردم به عنوان صاحبان واقعي اين ثروت‌ها امكان نظارت و كنترل روزمره و مستمر بر آنها را نداشته و در نتيجه اين امر را به رسم امانت‌داري به نمايندگان خود واگذار مي‌كنند. نمونه اين گونه ثروت‌ها عبارتند از شركت‌هاي دولتي، بانك‌ها، خزانه دولت، ذخاير ارزي، كالاهاي عمومي و موسسات خيريه عمومي. اينكه صاحبان اين ثروت‌ها امكان نظارت و كنترل مستقيم ندارند، نبايد فرصتي براي ايجاد ضايعه و خسران در آنها فراهم آورد آن هم تحت عنوان ظاهري پيگيري منافع عمومي و در اصل براي اهداف ديگري كه با منافع صاحبان اين ثروت‌ها يعني مردم مغاير است. متاسفانه بسياري از روش‌هاي مطرح شده در هفته‌هاي اخير در اين مورد نگراني‌هايي را ايجاد كرده است. برداشت بي‌رويه از حساب ذخيره ارزي يك نمونه قابل توجه در اين خصوص است. اقدامات انجام شده بخش قابل ملاحظه‌اي از منابع ارزي كشور را كه براي دوره‌هاي عسرت مالي و به منظور خاص فراهم شده بود كاهش داده است. نمونه ديگر تلاش براي تثبيت قيمت محصولات شركت‌هاي دولتي در شرايطي است كه وجود فشارهاي تورمي موجب افزايش هزينه‌هاي آنها شده است. اجراي پيشنهادهاي مطرح شده نتيجه‌اي جز فرسايش و تضعيف ساختار مالي و در نتيجه بنيه توليدي اين ثروت‌هاي عمومي با ارزش (مانند شركت‌هاي آب، برق، گاز پالايشگاه‌ها... نخواهد داشت. طبعا رسيدگي به امور بسياري از اين گونه بنگاه‌هاي اقتصادي در چارچوب مبحث انحصارهاي طبيعي قراردارد. در اين مورد نيز فقدان قوانين ضد انحصار مبتني بر مباني علمي محسوس است. به هر حال توجه به وجوه اجرايي تعيين قيمت محصولات اين گونه بنگاه‌ها در تمام كشورهاي داراي اقتصاد پويا خارج از حيطه قوه قانون‌گذاري است. همچنين است ساز و كارهاي تاثيرگذاري بر نرخ‌هاي سود بانكي كه نظام‌هاي كارشناسي و تخصصي خاص خود را مي‌طلبد. نمونه ديگر تلاش براي استفاده از پس‌اندازهاي مردم در بانك‌هاست، چه اينكه تصور مي‌شود صاحبان اين پس‌اندازها نيز از چگونگي استفاده از آنها غافل هستند. اهميت مطلب هنگامي مشخص مي‌شود كه توجه كنيم كه تعداد سپرده‌گذاران در سيستم بانكي بالغ بر 20 ميليون نفر است و اكثر اين افراد داراي سپرده‌هاي اندكي هستند كه تمام پس‌انداز آنها را شامل مي‌شود. با كاهش نرخ سود سپرده‌هاي بانكي در سطحي پايين‌تر از نرخ تورم، هدفي كه در عمل پيگيري مي‌شود، اين است كه منابع اين سپرده‌گذاران به وام‌گيرندگان منتقل شود. در نتيجه عكس‌العمل‌ سپرده‌گذاران اين خواهد بود كه منابع خود را به طرف استفاده‌هاي جايگزين سوق دهند كه اين امر همچون تجارب گذشته، بي‌ثباتي در بازارهاي ارز، مستغلات و كالا را به همراه خواهد داشت. با توجه به عواقب و نتايج شناخته شده و قابل پيش‌بيني اين تصميم‌ها، شايسته است نمايندگان محترم مجلس نگهداري و استفاده بهينه از اين ثروت‌ها شامل شركت‌هاي دولتي، ذخيره ارزي، سپرده‌هاي مردم در بانك‌ها و هر نوع ثروت عمومي ديگر را به عنوان حفظ رسم امانت‌داري آن چنان كه از آنها انتظار مي‌رود در سرلوحه تصميم‌گيري‌هاي خود قرار دهند و از اقداماتي كه خسارت‌هاي بلند مدت ايجاد مي‌كند، بپرهيزند. 2 ـ‌ برخي از گروه‌هاي سياسي در مجلس محترم شوراي اسلامي اقداماتي را آغاز كرده‌اند كه هدف آنها كنترل تورم و جلوگيري از افزايش قيمت‌ها اعلام شده است. آنچه براي نيل به هدف كنترل تورم طرح شده داراي سه بخش است: اول؛ كنترل قيمت محصولات و خدمات دولتي از جمله مهمترين آنها بنزين و ديگر حامل‌هاي انرژي. دوم؛ كاهش دستوري نرخ تسهيلات بانكي و در نتيجه و لاجرم كاهش نرخ سود سپرده‌هاي بانكي. سوم؛ كاهش نرخ ارزهاي خارجي (با اشاره به بعضي گزارش‌هاي صندوق بين‌المللي پول و برداشت نادرست از بحث برابري قدرت خريد و طرح نرخ‌هايي براي دلار بين 300 تا400 تومان). طبعا تلاش منطقي و علمي براي كنترل تورم تلاشي مبارك، مناسب و ضروري است. تورم يكي از مشكلات عمده اقتصادي كشور ما است و جاي بسي تاسف است كه در بين كشورهاي خاورميانه تنها كشور ما داراي تورم دورقمي است. به دليل آسيب‌ها و رنج‌هايي كه مردم از وجود تورم قيمت‌ها متحمل مي‌شوند طبعا طرح مطلب و نشان دادن اقدامات ظاهري براي كنترل تورم مي‌تواند فوائد سياسي در برداشته باشد. طرح ضرورت كنترل اداري و دستوري قيمت‌ها مي‌تواند حمايت بخشي از مردم را نيز برانگيزد زيرا دانش مربوط به ظرائف و دقائق علمي اين امر بر بسياري از مردم پوشيده بوده و عواقب نامطلوب و معكوس اين گونه اقدامات بر زندگي و آينده اقتصاد كشور بر بسياري از آنها ناشناخته است. نكته قابل توجه اين است كه امروزه در بسياري از كشورهاي جهان مشكل تورم حل شده و راه‌حل‌هاي آن نيز شناخته شده است. از افرادي كه راه‌حل‌هاي اداري و دستوري را مطرح و تبليغ مي‌كنند بايد پرسيده شود كه راه‌حل‌هاي مورد نظر ايشان در كدام مورد و يا كدام كشور به كار رفته و موفق بوده است؟ آيا مي‌توانند نمونه‌اي از كشورهاي توسعه يافته يا در حال توسعه را ذكر كنند كه در آنها تورم از طريق راه‌حل‌هاي پيشنهادي آنها كنترل شده باشد؟ اگر هيچ كشوري با روش‌هاي اداري و دستوري موفق به كنترل تورم نشده است چرا بايد اين گونه روش‌هاي ناموفق براي كشور ما پيگيري شود؟ همچنين اين پرسش مطرح است كه چرا و به چه دليل از روش‌هاي امتحان شده و موفق استفاده نمي‌كنند؟ اكنون كه نمايندگان محترم در موضع قانون‌گذار مي‌توانند با دولت براي كاهش كسري بودجه و ايجاد نظم و انضباط مالي و كاهش نقش اقتصادي دولت و حكومت همكاري كنند هرچه از اين هدف‌ها دورتر شوند در واقع از هدف كنترل تورم دورتر شده‌اند. طرح و پيگيري روش‌هاي اداري و دستوري ممكن است ابزار تبليغاتي مناسبي باشد لكن يك شيوه علمي و موثر اجراي سياست اقتصادي نيست، چون در عمل دستاورد مثبتي براي جامعه به همراه نخواهد داشت. كاهش قيمت اداري آن دسته كالاها و خدماتي كه بوسيله دولت ارائه مي‌شود در شرايطي كه هزينه توليد و عرضه اين كالاها و هزينه دولت به طور متوسط با تورم افزايش مي‌يابد هيچ نتيجه‌اي جز كسري بودجه بيشتر و مخدوش كردن قيمت‌هاي نسبي نخواهد داشت. كسري بودجه در گذشته و هم‌اكنون از روش‌هايي تامين مالي مي‌گردد كه عمدتا افزايش پايه پولي را به همراه داشته و اين امر نيز تورم شديدتر و پايدارتري را به همراه مي‌آورد. از طرف ديگر كاهش قيمت نسبي نيز افزايش ضايعه‌آميز مصرف و در مورد كالاهاي قابل مبادله واردات بيشتر و مشكلات خاص اين امر را به همراه خواهد داشت. 3 ـ بعضا چنين مطرح مي‌شود كه موسسات، شركت‌ها و نهادهاي اقتصادي دولتي بايد از طريق افزايش كارآيي، قيمت‌هاي خود را كاهش دهند لذا اعمال قيمت‌هاي دستوري را بايد تحمل كنند. ضروري است توجه شود كه قاعده اقتصادي افزايش كارايي داراي چند مولفه اساسي است. اول ايجاد ساختار انگيزشي مناسب براي عاملان اقتصادي مثلا از طريق فروش سهام شركت‌هاي دولتي به مردم و پاسخگو كردن مستقيم مديران به عامه مردم از طريق انتخاب مديران از سوي سهامداران و نه دولت. مولفه بسيار مهم ديگر ايجاد شرايط علامت‌دهي و علامت‌پذيري اقتصادي است. مهمترين ابزار علامت‌دهي اقتصادي قيمت‌ها هستند كه بايد كميابي نسبي منابع را منعكس كند. قيمت‌هاي مخدوش، اغتشاش و نابساماني در استفاده منابع را به همراه دارد و منجر به نداشتن كارايي مي‌شود. سومين مولفه ايجاد شرايط رقابتي است، به نحوي كه كارآمدترين‌ها پاداش گرفته و ناكارآمدها از دور خارج شوند. مولفه چهارم وجود اختيارات مكفي و متناسب مديران براي تصميم‌گيري است. مولفه پنجم وجود شرايط شفاف اطلاعاتي، پاسخگويي و مسووليت‌پذيري مديران است. بنابراين تصور افزايش كارآيي از طريق اعمال قيمت‌هاي دستوري دور از واقع‌بيني است. 4 ـ نمي‌توان معكوس آنچه را كه نتيجه نامطلوب قيمت‌گذاري در سطح كلان اقتصاد است در سطح بنگاه‌ها انتظار داشت. اين واقعيت كه قميت حامل‌هاي انرژي در كشور ما براي مدت‌ها تحت كنترل باقي مانده است سبب شده كه شدت انرژي مصرفي براي توليد ملي در كشور ما بيشتر از ميانگين كشورهاي با درآمد متوسط و بالا باشد. طي سال‌هاي اخير كشورهاي مختلف نه تنها ميزان مصرف انرژي به ازاي هر واحد توليد ملي را كاهش داده‌اند بلكه بعضي از آنها ميزان مطلق مصرف انرژي خود را به رغم رشد توليد ملي تنزل داده‌اند. روندهاي پر هزينه موجود در كشور ما بدون قيمت‌گذاري صحيح حامل‌هاي انرژي تصحيح نخواهد شد. قيمت‌گذاري صحيح انرژي نيز لاجرم بايد هزينه فرصت انرژي را حداقل بر حسب ملاحظات منطقه‌اي محسوب كند. در كشور ما مصرف ضايعه‌آميز خصوصا در مورد بنزين ابعاد فاجعه باري به خود گرفته است. منابع كمياب و ارزشمند ارز خارجي كشور صرف واردات بنزين مي‌شود كه در خودرو‌هايي با كارآيي پايين مصرف و آلودگي محيط زيست و تبعات گسترده منفي بر سلامتي ميليون‌ها نفر را به همراه دارد. پافشاري بر پيگيري و تداوم چنين سياست‌هايي كه از همه جهت زيان‌بار است هيچ توجيهي ندارد. بعضا استدلال مي‌شود كه افزايش قيمت حامل‌هاي انرژي تورم‌زا است. اين استدلال ناصحيح ريشه در نداشتن توجه يا انكار علت اصلي تورم دارد. اگر قرار بود افزايش قيمت انرژي تورم ايجاد كند بايد طي چند سال اخير كه قيمت نفت از بشكه‌اي در حدود 15 دلار به حدود 50 دلار افزايش يافت در ژاپن و ديگر كشورهاي صنعتي و كشورهاي داراي درآمد سرانه متوسط شاهد رشد تورم مي‌بوديم، لكن چنين نشد زيرا امروزه دليل بروز تورم كاملا شناخته شده است و نحوه كنترل آن نيز جز كنترل رشد پول و نقدينگي، كنترل بودجه دولت، ايجاد انضباط مالي و پولي و ايجاد اعتبار در سياستگذاري دولتي نيست. 5 ـ استدلال گمراه‌كننده ديگري كه براي اين گونه مواضع غير قابل توجيه مطرح مي‌شود ادعاهاي عدالت خواهانه است. در شرايطي كه استفاده از حامل‌هاي انرژي خصوصا بنزين از سوي خانوارهاي با درآمد بالا انجام مي‌شود پايين نگهداشتن قيمت بنزين به اقشار مرفه فايده رسانده و شيوه حمل و نقل شهري در كشور را بر مبناي خودرو شخصي تنظيم كرده و امكانات دولت را براي توسعه شبكه‌هاي حمل و نقل عمومي محدود كرده است. مي‌دانيم كه بخش عمده‌اي از ساكنان روستاها و شهرهاي كوچك كشور فاقد خودرو شخصي هستند و از حمل و نقل عمومي نيز بهره كمي مي‌برند. اين اقشار و بخشي از ساكنان شهرهاي بزرگ كه داراي شرايط مشابهي هستند، از بنزين و يارانه آن يا استفاده نمي‌كنند و يا فايده اندكي مي‌برند. يعني فقيرترين اقشار جامعه كم‌نصيب‌ترين‌ها از يارانه‌هاي انرژي هستند. به دليل استفاده غير متناسب از اين امكانات، محيط‌هاي شهري بزرگ‌تر دچار ترافيك شده و اين امر موجب اتلاف وقت، آلودگي محيط زيست و به خطر افتادن جسم و جان مردم شده است. اين شرايط فقط انعكاسي از تداوم همبستگي سياست‌هاي ناموزون و غيرعادلانه است، چه اين كه همگني و تقارن بين بهره‌مند شوندگان از خودرو‌هاي شخصي و قربانيان تخريب محيط زيست نيز وجود ندارد. همچنين پايين آوردن نرخ سود بانكي كه در شرايط تورمي به معني يارانه دادن به اقليت تسهيلات گيرندگان از منابع اكثريت ميليوني سپرده‌گذاران است خلاف اصول امانت‌داري و در تضاد با ادعاهاي عدالت خواهانه است. براي امضاكنندگان اين بيانيه ترديدي وجود ندارد كه تصميم‌گيري صحيح اقتصادي براي افرادي كه در مشاغل سياسي هستند همراه با سختي‌هايي است چون بعضا عواقب كوتاه‌مدت اين گونه‌ها تصميم‌ها انعكاس مطلوبي در جامعه ندارد. برعكس، اتخاذ تصميم‌هاي غيراصولي مانند آنچه از سوي عده‌اي پيگيري مي‌شود، ممكن است از طريق واردات بيشتر و يا تشديد مصرف منابع در زمان حال، اثر ظاهري كوتاه‌مدتي ايجاد كند كه قابل بهره‌برداري سياسي باشد. لكن اين اقدامات در ميان مدت و بلندمدت داراي عواقب مخرب براي اقتصاد كشور است. ترديدي نيست كه تنها راه حل مشكلات كشور استفاده از روش‌هاي علمي است كه در ساير جوامع تجربه شده است. راهكارهايي كه در تجارب گذشته نيز شكست خورده‌اند، بجز شكست مجدد عاقبتي ندارند. بايد هوشيار بود كه اقداماتي از اين دست موجب خسارت‌هاي جديد براي كشور نشود. به عقيده امضاكنندگان اين بيانيه هم‌اكنون اهم چالش‌هاي اساسي اقتصادي در مقابل مجلس محترم كه عملكرد آينده آن بر اساس چگونگي برخورد با اين چالش‌ها سنجيده خواهد شد، عبارتند از: الف ـ مقابله با كسري بودجه حجيم و اقداماتي كه منجر به رشد نقدينگي و همچنين ضايع شدن منابع بانكي در بخش دولتي اقتصاد مي‌شود. اين مشكل منشاء بسياري از معضلات اقتصادي كشور است. ب ـ تصويب بعضي قوانين اقتصادي اساسي مانند قانون ضد انحصار، مشابه قوانين موجود در كشورهاي صنعتي. ج ـ ايجاد فضاي عمومي آرامش آفرين و اجتناب‌ از استفاده‌هاي سياسي از تصميمات زيان‌بار اقتصادي. د ـ زمينه‌سازي گسترش بخش خصوصي از طريق مقررات‌زدايي، ايجاد بازارهاي رقابتي و خصوصي‌سازي بنگاه‌هاي دولتي از طريق بازار بورس. توفيق در ساير زمينه‌ها مانند فقرزدايي و عدالت اقتصادي در گرو موفقيت در اين چالش‌هاست.» به گزارش ايسنا پانزده استاد امضاءكننده اين بيانيه به شرح زيرند: دكتر مهدي بهكيش، دكتر جمشيد پژويان، دكتر احمدرضا جلالي نائيني، دكتر محمود ختايي، دكتر حسن درگاهي، دكتر غلامعلي شرزه‌اي، دكتر محمد طبيبيان، دكتر مهدي عسلي، دكتر موسي غني‌نژاد، دكتر غلامعلي فرجادي، دكتر علينقي مشايخي، دكتر احمد مجتهد، دكتر مسعود نيلي، دكتر ابوالقاسم هاشمي و دكتر رحمت‌اله نيك‌نام. ﻿ 57 تن از استادان و مدرسان علم اقتصاد دانشگاه‌هاي كشور در نامه‌اي سرگشاده به رييس‌جمهور با تشريح وضعيت اقتصادي كشور نسبت به روند حركت اقتصاد ايران در فضاي كنوني اظهار نگراني كرده و بهره‌گيري از نظر كارشناسان براي آينده را ضروري خواندند. به گزارش خبرگزاري دانشجويان ايران (ايسنا) متن كامل بخش دوم اين نامه به شرح زير است: 7. ضرورت توجه بلند مدت به بازار كار: در پي نرخ‌هاي رشد بالاي جمعيت در دهه‌هاي گذشته، جامعه ما با يك پديده جديد جمعيتي مواجه شده است. شناخت ويژگي‌هاي اين پديده و درك الزامات و پيامدهاي آن نيازمند روش و نگاه تازه‌اي به اين موضوع است. جمعيت در طول سال‌هاي 85-1355 بيش از دو برابر شده و يك جمعيت 36 ميليوني زير 25 سال شكل گرفته است كه تا پايان قرن حاضر بر همه اركان اقتصادي و اجتماعي، به ويژه بازار كار كشور اثرگذار خواهد بود. با توجه به اين عرضه بالقوه نيروي كار، اگر نرخ مشاركت فعلي افزايش چنداني نيابد، براي آن كه نرخ بيکاري نيز در سطح قابل تحملي قرار بگيرد، لازم است سالانه نزديک به يک ميليون فرصت شغلي براي يک دوره طولاني در کشور به وجود آيد. بر اساس آمارهاي اعلام شده در طول سال‌هاي1385-1365 نزديك به 9474 هزار فرصت شغلي ايجاد شده است (يعني سالانه حدود 474 هزار فرصت شغلي) كه هر چند دستاورد در خور توجهي براي كشور محسوب مي‌شود، با نياز به ايجاد يك ميليون شغل در سال فاصله زيادي دارد. از اين گذشته نکته مهمي که بايد به آن توجه شود، متفاوت بودن فرصت شغلي از اشتغال است. اخيرا دولت اعلام کرد که در 18 ماه گذشته دو ميليون شغل ايجاد شده است. بايد توجه کرد که اگر حتي اين رقم درست باشد و حقيقتاً اعتبارات اشتغال زاي ارائه شده، به تحقق اين حجم از فرصت شغلي انجاميده باشد، اين به معني افزايش اشتغال کلي کشور به اندازه دو ميليون شغل نيست. چه بسا هنگامي که دولت با ارائه تسهيلات اشتغال زا به يک بخش از متقاضيان، براي آنها فرصت شغلي ايجاد مي کند، همزمان در بخش ديگري از اقتصاد، شاغلان موجود در حال اخراج يا بيکار شدن هستند. بنابراين نه اعطاي تسهيلات اشتغال زا به منزله ايجاد قطعي شغل است (چون بسياري از اين اعتبارات در موضع خود مصرف نمي شوند) و نه ايجاد فرصت شغلي به مفهوم افزايش اشتغال است. (گزيده نتايج سرشماري عمومي نفوس و مسکن 1385، مرکز آمار ايران) علاوه بر اين امروزه در سطح جهان ايجاد کار شايسته يکي از اهداف اساسي دولت‌ها محسوب مي شود و کارشناسان و سياستگذاران بر اين باورند که صرف ايجاد فرصت شغلي ديگر کافي نيست. کار شايسته داراي چهار رکن ايجاد اشتغال مولد، اعتلاي حقوق کار، گسترش تامين اجتماعي و افزايش گفتگوهاي اجتماعي است. اينک بايد پرسيد که: 1- چه تحول ساختاري از منظر نگرش‌ها، نهادها و قوانين صورت گرفته است که انتظار برود در سال‌هاي آتي تا سقف يک ميليون فرصت شغلي ـ که از پايداري مطلوبي هم برخوردار باشد ـ پديد آيد؟ 2- چه تحول ساختاري از منظر رشد اقتصادي، ميزان سرمايه‌گذاري و موجودي دانش در سطح مديريت بنگاه‌هاي فعلي و ايجاد بنگاه‌هاي جديد صورت خواهد گرفت تا فرصت هاي شغلي مورد انتظار ايجاد شود؟ 3 ـ آيا انگيزش ها و رژيم نهادي اقتصادي و سياسي مناسب و جديدي براي استفاده وسيع و كارآمد از دانش موجود جهاني براي توسعه يادگيري، نوآوري و ايجاد فرصت هاي كارآفريني به وجود آمده است؟ 4- آيا زيرساخت‌هاي اطلاعاتي و ارتباطي پويا، قابل رقابت و نوآور كه مي تواند مقدمه اي براي نيل به اقتصاد دانش باشد به وجود آمده است؟ در اين راستا موضوعاتي قابل طرح هستند كه در چارچوب بنگاههاي اقتصادي و منابع انساني بايد مورد تامل قرار گيرند: 1. ميزان پايداري و ثبات بازار كار از سوي بخش تقاضاي اين بازار بسيار شکننده است و با هرگونه سياستگذاري کلان بدون توجه به آثار آن در بازار کار وضعيت به مراتب حادتر خواهد شد. 2. براي پاسخگويي به عرضه جديد نيروي كار و تاسيس بنگاه هاي جديد، لازم است به مزيت هاي نسبي اقتصاد ايران با توجه به "آثار جهاني شدن بر بازار نهاده ها و محصول"، "رشد بدون اشتغال" و "دانش بر شدن اقتصادها" توجه شود. 3. با توجه به اين که نسبت پس انداز و سرمايه‌گذاري به توليد ناخالص داخلي کشور در حد قابل قبولي مي باشد و افزايش آن تقريبا بسيار دشوار مي‌كند از اين پس بايد به فکر افزايش کارايي سرمايه‌گذاري بود و به طور جدي از طولاني شدن اجراي طرح هاي عمراني و تعريف طرح‌هاي جديد اجتناب كرد. 4. با توجه به مشكلات داخلي و خارجي فرا روي بنگاه‌ها، بايد وقت و سرمايه هاي زيادي مصروف فعاليت هاي آموزشي بنگاه‌ها و سازمان‌ها شود و اين مسئله که چه كساني، چه آموزش هايي بايد ببينند در دستور کار قرار بگيرد. 5. در بسياري از مناطق جهان، کاهش ارتباط بين رشد اقتصادي و اشتغال يك واقعيت ملموس است. از اين‌رو گرچه در هدف گذاري اقتصاد كلان، ايجاد اشتغال بايد در كانون توجه سياستگزاران قرار گيرد ولي در عين حال توجه به مبادله احتمالي ساير اهداف اقتصاد كلان با اشتغال ضروري است. 6. اقتصاد ايران تاکنون همه هزينه هاي لازم را براي تجهيز و مهيا کردن اين جمعيت پرداخت کرده است، اينک مي تواند با ايجاد اشتغال از اين مزيت در حوزه توليد نيز برخوردار شود. ملاحظات فوق بيانگر سنگيني و پيچيدگي وظيفه دولت در ساماندهي بازار كار است. توجه شود كه ايجاد اشتغال در درجه اول از وظايف بخش خصوصي است و وظيفه دولت در اين زمينه ايجاد فضاي مساعد کسب و کار براي حل معضل اشتغال از سوي بخش خصوصي است. 8. كم‌توجهي به خصوصي‌سازي و اجراي سياست هاي کلي اصل44 قانون اساسي: ناکارآمدي بخش دولتي در فعاليت‌هاي اقتصادي و ضرورت استفاده از توان بالاي بخش خصوصي، مسوولان كشور و مجمع تشخيص مصلحت نظام را بر آن داشته است که با تصويب سياست هاي کلي اصل 44 قانون اساسي گام مهمي در جهت محول کردن نقش بيشتر به بخش خصوصي در حوزه تصدي‌هاي اقتصادي بردارند. مي‌توان گفت سرنوشت آينده اقتصاد كشور تا حد زيادي در گروي اجراي موفقيت آميز اين سياست‌ها در طول دوره برنامه هاي چهارم و پنجم است. ولي برخورد دولت با سياست هاي اجرايي اصل 44 توام با وقفه زماني و سياست صبر و انتظار بوده است. بند (الف) سياست هاي كلي اصل 44 ناظر به تدابيري است كه از بزرگ شدن بخش دولتي جلو گيري مي كند و حوزه فعاليت‌هاي بخش خصوصي و تعاوني را گسترش مي دهد. ممنوعيت دولت از انجام فعاليت‌هاي جديد خارج از موارد صدر اصل 44 و الزام آن به واگذاري سالانه 20 درصد اين قبيل فعاليت‌ها تا پايان برنامه چهارم، در زمره مهمترين تدابيري است كه براي جلوگيري از بزرگ شدن دولت اتخاذ شده است. عملکرد دولت در دو سال اخير در راستاي اين بند نبوده است. بدين معني که با واگذاري اجراي بسياري از طرح‌هاي عمراني به نهادهاي وابسته به دولت خلاف اين بند عمل کرده است. از اين گذشته در زمينه واگذاري سالانه 20 درصد فعاليت‌هاي ياد شده به بخش خصوصي نيز دولت ناکام بوده است. به موجب بند (الف) سياست‌ها، بخش خصوصي همچنين مي تواند در صنايع بزرگ و مادر و معادن (به استثناي نفت و گاز) و كليه امور پست و مخابرات (به استثناي شبكه هاي مادر مخابراتي و امور واگذاري فركانس و شبكه هاي اصلي)، سرمايه‌گذاري كند. دولت در جهت برداشتن موانع سرمايه‌گذاري بخش خصوصي در حوزه هاي فوق گام مشخصي برنداشته است. بند (ب) سياست‌هاي كلي اصل 44 ناظر به تقويت بخش تعاوني در اقتصاد كشور است. در اين بند هدف كمي 25 درصد تا پايان برنامه پنجم براي سهم بخش تعاوني تعيين شده است. دولت موظف شده است از طريق انگيزش‌هاي مالي، رفع محدوديتهاي قانوني و آموزشهاي فني و حرفه‌اي و تاسيس تعاوني‌ها براي سه دهك اول جامعه بكوشد. تلاش دولت در اين زمينه چشمگير بوده است ولي از نتايج اين تلاشها تحليل روشني در دست نيست. بند (ج) سياست‌هاي كلي اصل 44 ناظر به واگذاري فعاليت‌ها و بنگاه‌هاي دولتي است. به موجب اين بند واگذاري 80 درصد از سهام بنگاههاي دولتي مشمول صدر اصل 44 به بخش‌هاي خصوصي، شركتهاي تعاوني سهامي عام و بنگاه هاي عمومي غير دولتي مجاز شناخته شده است. 20 درصد بقيه درمالکيت دولت باقي مي ماند. در راستاي اين امر دولت تصميم گرفته است نيمي از 80 در صد را به صورت سبد نامشخصي از سهام تحت عنوان سهام عدالت به اقشار کم درآمد هديه كند و40 درصد آن رابه بخش خصوصي واگذار كند. در اين راستا دولت اقدام به تاسيس شرکت کارگذاري سهام عدالت کرده است. سهامداران اين شرکت شامل دولت و شرکت هاي سرمايه‌گذاري استاني هستند و مالکيت بخش بزرگي از سهام شرکت‌هاي صدر اصل 44 به اين شرکت منتقل خواهد شد. افزون بر اين دولت اقدام به ايجاد 30 شرکت سرمايه‌گذاري استاني و 337 شرکت تعاوني شهرستاني کرده است. در زمينه مالکيت و مديريت شرکت هاي صدر اصل 44 ابهامات فراواني وجود دارد. اين ابهامات مي تواند به فساد مالي، رانت جويي، سوء مديريت بيشتر، تداخل گرايش‌هاي سياسي در تصميمات اقتصادي، افزايش نقدينگي، وافزايش مصرف جامعه بيانجامد. توجه شود ارزش سهام عدالت بر اساس برآوردهاي صورت گرفته تاپايان سال 86 بالغ بر رقمي معادل 50 درصد از کل نقدينگي کشور خواهد بود. در شکل فعلي خود سهام عدالت برگه‌اي دال بر تعهد دولت است. در صورت آغاز فروش سهام عدالت در بازار ثانويه، اين قدرت خريد عظيم مي تواند ضربه تورمي بزرگ ديگري به کل اقتصاد باشد. مهمترين مشکل اين است که عملا دولت مالک 20 درصد سهام شرکت هاي صدر اصل 44 خواهد بود و شرکت کارگزاري سهام عدالت نيز که در سازمان خصوصي سازي شکل گرفته 40 درصد سهام اين شرکت‌ها را در اختيار خواهد داشت. بدين ترتيب مديريت اين شرکت‌ها همچنان در دست دولت باقي خواهد ماند. بنابر اين چه دليلي براي بهبود کارايي اين شرکت ها وجود دارد. به علاوه عملا ميان مالکيت و مديريت در داخل بخش دولتي نيز مشکل به وجود خواهد آمد. بدين معني که شرکت کارگزاري سهام عدالت ـ در کنار مالکيت 20 درصدي دولت ـ خود را در مديريت شرکت‌هاي واگذارشده ذي‌سهم مي داند. گرچه اين شرکت عملا نخواهد توانست شرکت‌هاي تحت پوشش را اداره کند و مديريت اين شرکت ها همچون گذشته در اختيار شرکت هاي مادر تخصصي باقي خواهد ماند، اين مشکل مي تواند به سو مديريت در شركت هاي دولتي دامن زند. کار گسترده و سريع کارشناسي براي احتراز از تشديد ناکارآمدي هاي حاصل از خصوصي سازي به روش فوق ضروري است. ادامه ابهامات و نااطميناني ها شرايط را دشوارتر خواهد کرد. 9. نامساعد شدن فضاي کسب و کار: در ميان اقتصاد دانان بر سر اين نكته كه اجراي سياست هاي كلي اصل 44 قانون اساسي و نيز ايجاد فرصت هاي اشتغال و درآمدبيشتر در اقتصاد كشور مستلزم توانمند سازي بخش خصوصي از طريق كاستن از هزينه ها و ريسك هاي عاملان خصوصي و برداشتن موانع رقابت براي آن است، اتفاق نظر وجود دارد. متاسفانه به رغم اعلام رسمي دولت مبني بر پيگيري اهداف فوق، سياست ها و رفتارهاي دولت در دو سال اخير در جهت تحقق اين اهداف سمت گيري نشده و فضاي سرمايه گذاري و کسب و کار را نا مساعدتر كرده است. يكي از عوامل موثر بر هزينه هاي بخش خصوصي فساد اداري است. دولت نهم مبارزه با فساد و رانت جويي را در دستور كار خود قرار داده است. اما نه تنها در اين زمينه اقدامي مشخص صورت نگرفته بلكه با دخالت نا مناسب در بازار كالاها و بازار سرمايه ناخواسته بستر مساعدي را براي فساد و رانت جويي بيشتر به وجود آورده است. بر خلاف ادعاهاي رسمي، آمارهاي بين المللي بيانگر سقوط 13 پله‌اي ايران از نظر مبارزه با فساد است (شفافيت بين المللي، 2006). نگاه دولت به بخش خصوصي بزرگ و مستقل منفي است. به همين جهت دولت در دو سال اخير در صدد تقويت جايگاه بخش خصوصي خرده پا و كوچك در اقتصاد كشور بر آمده است. غافل از اين كه وجود بنگاه هاي بزرگ و كوچك در كنار هم براي دست يابي به كارايي اقتصادي و توان رقابتي ضروري است. دخالت هاي شديد دولت در بازار پول و سرمايه، بخش مالي کشور را در معرض مخاطرات جدي ورشکستگي قرار داده و در کنار آن نيز تبعات بلند مدت منفي بر توسعه بخش حقيقي داشته است. افزايش تسهيلات تكليفي بانك ها و الزام بانك ها به تخصيص منابع يارانه اي بيشتر به طرح‌هاي موسوم به زود بازده و اشتغال زا نه تنها سيستم بانكي را در معرض هزينه افزايش مطالبات مشكوك الوصول قرار داده، بلكه دسترسي مديران شركت هاي خصوصي را به اعتبارت بانکي محدودتر کرده است. در چنين وضعيتي تامين مالي سرمايه‌گذاري هاي بزرگ براي کسب و کار دشوارتر شده است. در وضعيتي كه موانع ورود به كسب و كار و خروج از آن زياد است، در معاملات دولتي و سرمايه‌گذاري‌هاي عمراني براي شركت‌هاي دولتي به زيان شركت‌هاي خصوصي حق تقدم قائل مي شويم، بازارهاي مالي در انحصار دولت است، هنوز قانون رقابت و سياست رقابتي از قوه به فعل در نيامده است و زيرساخت‌هاي فيزيكي در زمان و مكان مناسب در دسترس نيست، مي توان گفت هنوز موانع رقابت در اقتصاد ايران بالا است. مداخله دولت در زمينه نرخ گذاري رسمي تعدادي از كالاها نيز موجب خسران زياد بخش خصوصي و زيان دهي سرمايه‌گذاري هاي انجام شده در برخي از فعاليت هاي اقتصادي شده است. نمونه بارز اين مداخلات را مي توان در مورد سيمان و آهن‌آلات ساختماني ديد. مي‌توان نتيجه گرفت كه سياست‌هاي دولت با بالا بردن هزينه بخش خصوصي بر فرصت‌ها و انگيزه‌هاي شركت‌هاي خصوصي (اعم از داخلي و خارجي) براي سرمايه‌گذاري و توليد تاثير منفي بر جاي گذارده و توان مشارکت بخش خصوصي را به ويژه در فعاليت‌هاي اقتصادي تضعيف كرده است. در اين شرايط نمي توان انتظار داشت كه بخش خصوصي به رشد سريع دست يابد و در سايه رشد دراز مدت سهم آن در توليد ناخالص داخلي در همسنجي با بخش عمومي چنان افزايش يابد كه نقش فائقه را در اقتصاد كشور ايفا كند. 10. پايداري فقر و نابرابري: فقر و نابرابري محصول عملكرد نظام اجتماعي، اقتصادي، سياسي و فرهنگي جامعه است. پديده‌اي عارضي نيست كه بتواند از طريق برخوردهاي احساسي و مقطعي مرتفع شود. ايران از چنان قابليت هاي توليدي بالايي برخوردار است كه وجود اشكال تاثر بار فقر و نابرابري در آن موجب سر افكندگي هر ايراني است. فقر و نابرابري كه به دليل گستردگي، بخشي از تصوير دائمي جامعه شده است، اين پرسش را در اذهان مطرح مي كند كه چه كسي مسئول نابساماني‌هاست و نقش تشكيلات پرهزينه دولتي و نهادهاي غير دولتي كه از رديف بودجه هاي دولتي نيز برخوردارند چيست؟ گرچه اين پديده محصول دولت فعلي نيست و بخش زيادي از آن ميراث دولت هاي گذشته است و راه حل آن نيز آسان و سريع نيست، اما آنچه كه سهم دولت نهم را در اين نابساماني ها برجسته مي كند تقارن شعارهاي عدالت محور از يك سو و گسترش پديده فقر و فساد و نابرابري‌هاي تحقير كننده عزت انسان هاي محروم از سوي ديگر است. از ابتداي دولت نهم بيم آن مي رفت كه تاكيدات فاقد پشتوانه هاي علمي و عملي بر عدالت محور بودن سياست هاي اقتصادي دولت، دير يا زود نتايجي مشابه پديده هاي آمريكاي لاتيني آن را در پي داشته باشد كه در آنها قربانيان اصلي، خود محرومين و فقرا بوده اند. اگر شعارهاي عدالت محور بتواند در كوتاه مدت كثيري از قربانيان بي عدالتي هاي اقتصادي را مجذوب كند اما در ميان مدت آسيب ها و سرخوردگي هاي ناشي از محقق نشدن انتظارات و وعده هاي غير عملي مي تواند براي هر جامعه‌اي به ويژه جامعه جوان ما، جبران ناپذير باشد. بدون داشتن يك درك منسجم از عدالت که اسناد منتشره از سوي دولت نهم شواهدي از آن را عرضه نكرده است، نمي توان اميدي به موفقيت طرح هاي خلق الساعه داشت. در مقابل ارائه و اجراي طرح هاي غير منسجم و غير متجانس، رانت جوياني را كه هدف حمله شعارهاي دولت بوده‌اند، بيش از هر گروه ديگري اميدوار كرده است كه برندگان اصلي سياست هاي اقتصادي و شعار هاي عدالت محور دولت نهم باشند. به عنوان نمونه، روش‌هاي غير علمي برقراري عدالت تحت عنوان مبارزه با بيكاري، فقر و حمايت از گروه‌هاي كم درآمد كه بهانه‌اي براي تزريق بي سابقه درآمدهاي نفتي نيز بوده، تورم لجام گسيخته‌اي را به ويژه در بخش مسكن در پي داشته است كه نتيجه آن از يك سو ثروت‌هاي كلاني را براي گروهي قليل با درآمدهاي بالا فراهم آورده است و از سوي ديگر اميد جوانان و گروه‌هاي كم درآمد براي تامين مسكن مناسب، هر چند كوچك را از ميان برده است. چنين روشهايي بيش از آن كه موجب آرامش و اعتماد در جامعه شده باشد، كاهش اعتماد عمومي را نسبت به عملكرد دولت در پي داشته و دارد. هيچ جامعه اي صرفا با تزريق منابع مالي رايگان به توسعه دست نيافته است. مادامي كه جامعه در دوران بحراني آزموده نشود، فرهنگ مقاومت، صبر، قناعت، همدردي، مشاركت، سخت كوشي و تلاش شكل نمي‌گيرد. هيچ جامعه‌اي بدون طي اين فرايند به توسعه دست نيافته است و جامعه ما نيز مستثني از اين قاعده نيست. شيوه كنوني تزريق پول نفت براي حل معضلات اقتصادي اين امكان را از جامعه گرفته است و در عوض روحيه تسليم، توقع بدون تلاش، بي صبري، مصرف طلبي و اسراف، نفع طلبي و فردگرايي منحط، تن پروري و زياده خواهي را ترويج مي كند و حاصلي جز سفله پروري و ريا در پي نداشته و ندارد. راه حل پايه‌اي براي حل معضل فقر و نابرابري توجه علمي به ساز و كار عملياتي آن است. فقط با اصلاح و كارآمدي مجموعه نظام اقتصادي و اجتماعي مي توان با اين پديده به صورت ريشه اي و پايدار برخورد كرد. توجه صرف دولت به اهداي كمك به گروه هاي كم درآمد، بيانگر نگرش احساسي (نه علمي) به يك معضل پيچيده است. با اتکا به گشايش‌هاي درآمدي نفتي ايجادشده هم مي توان با سرمايه‌گذاري‌هاي بزرگ ملي، فرصت‌هاي شغلي با بهره‌وري بالا براي گروه‌هاي كم درآمد و بيكار فراهم كرد و هم مي توان راهبرد توانمندسازي اقتصادي و اجتماعي فقيران را از طريق ايجاد، تثبيت و تقويت تشکل هاي اقتصادي و اجتماعي، مهارت افزايي، بسط ظرفيت‌هاي جسمي و فکري براي نوآوري، کارآفريني و تجهيز سرمايه هاي کوچک وتامين مالي خرد اقتصادي مورد توجه قرار داد. 11. سياست‌هاي منطقه‌اي و تضعيف نهاد برنامه‌ريزي در استان‌ها: در دو سال گذشته سفرهاي استاني به عنوان سياست محوري دولت نهم براي تسريع عمران و توسعه استان‌ها و مناطق كشور شناخته شده و تاكنون 29 سفر (تقريباً در همه استان‌هاي كشور) انجام شده است. صرف‌نظر از نقدهاي مهمي كه بر اصل اين سفرها به عنوان ابزار برنامه‌ريزي توسعه استان‌ها، چند و چون فرايند آماده‌سازي مصوبات و تامين منابع مالي آن وجود دارد، محتواي مصوبات موجود بسيار قابل تأمل است. در غالب موارد راهبردهاي بلندمدت توسعه استان‌ها، اسناد كارشناسي موجود، ملاحظات آمايشي و الزامات اقتصادي، اجتماعي و فرهنگي خاص مناطق و معيارهاي اهميت و معناداري توسعه مورد توجه قرار نگرفته است. مصوبات با محتوايي كم و بيش يكسان، صدها و بلكه هزاران پروژه كوچك و بزرگ عمراني را برمبناي رويه هاي از بالا به پائين، با رويكردي كاملاً فيزيكي و باور تلويحي به معجزه آفريني منابع مالي در دستور اجرا قرار داده است. از ميان حدود سه هزار بند مصوب، مسائل مهم نهادي توسعه استان‌ها کمتر مورد توجه قرار گرفته است. همچنان بهبود حقوق مالکيت، برقراري استانداردها، ارتقاء مشاركت، تقويت نظام كارفرمايي، توانمند سازي نهادهاي مدني و تشكل‌هاي اقتصادي، ايجاد ظرفيت‌هاي پيمانكاري، كارآمد سازي دارايي هاي خرد، و نظام انگيزش مورد غفلت قرار گرفته است. علاوه بر اين از مهر ماه سال گذشته با دستور ادغام سازمان مديريت استان‌ها در استانداري‌ها، مهمترين نهاد توسعه‌اي استان‌ها با بلاتكليفي و تعليق کامل مواجه شده است. اين تصميم با ايرادها و اشكالات حقوقي، اداري، اقتصادي و مالي بسياري مواجه است. از جمله اين تصميم با قانون اساسي، قانون برنامه و بودجه، قانون محاسبات عمومي و قانون برنامه چهارم در تعارض جدي است. جايگاه نهاد برنامه ريزي توسعه در سطح ملي و استان‌ها تضعيف شده و ارتباط سازماني، نحوه پاسخگويي و كنترل و نظارت‌هاي مالي و بودجه‌اي با ابهامات بسيار زيادي مواجه شده است. به رغم مخالفت هاي صريح نهادهاي مسوول قانوني، كارشناسان و صاحبنظران و نمايندگان مجلس از جمله برخي از همكاران و همفكران نزديك به دولت، ادغام سازمان هاي مديريت و برنامه‌ريزي استان ها در استانداري‌ها بود، تصميم‌سازي و تصميم‌گيري کارشناسانه و بي‌طرفانه براي توسعه بلندمدت استان ها را با مخاطرات جدي مواجه كرده است. 12. اهميت تعامل با جهان خارج: نظريه اقتصادي معاصر بيانگر آن است كه در دنياي جهاني شده امروز هيچ كشوري نمي تواند بدون تعامل سازنده با دنياي خارج به توسعه اقتصادي و رشد و شكوفايي دست يابد. از همين منظر برنامه چهارم و سند چشم انداز كه سند وفاق ملّي است، تعامل سازنده با جهان خارج را مورد توجه خاص قرار داده است. امكانات كشورهاي ديگر به جهت سرمايه‌گذاري مستقيم خارجي، بهره‌مند شدن از فن‌آوري‌هاي گسترده بشري و تأمين فضاي مناسب براي فعالان اقتصادي ايران در تأمين رشد اقتصادي بالاتر حال و آينده و رفاه مردم كشور سهم قابل توجهي دارد. در بعضي از بخش‌ها مانند مؤسسات بانكي، نقل و انتقالات مالي، تجارت بين‌الملل، گردش فعاليت‌ها موكول و محدود به رعايت ضوابط جامعه بين‌الملل است. ناديده گرفتن تعامل مناسب جهاني هزينه سنگيني را بر اقتصاد امروز كشور و نسل‌هاي آتي تحميل مي‌كند. از جهت تنش‌هاي بين المللي هزينه‌هاي تحميلي به اقتصاد كشور ناچيز گرفته مي‌شود و تحليل‌هاي روشني در اين زمينه ارائه نمي‌شود تا در تصميم‌گيري هاي سياسي و ملي مسوولان و مردم ملحوظ شود. اين درست در زماني است كه خوشبختانه كشور فرصت‌هاي طلايي خوبي نيز براي بهره‌مندي بيشتر از امكانات اقتصادي جهان دارد، ولي از اين فرصت‌ها كه در مواردي بخشي از هزينه‌هاي آن را نيز اقتصاد كشور پرداخته است بهره‌مند نمي‌شود. در مقابل اقتصادهاي كوچك و بزرگ متعددي در همسايگي كشور و يا در شرق دور وجود دارند كه با حفظ ارزش‌ها و منافع ملّي از تعامل مناسب جهاني و فرصت‌هاي موجود و حتي فرصت هاي فراهم شده توسط اقتصاد ايران استفاده کرده و نه تنها بر رشد بالاتري دست يافته اند، بلکه بر تصميمات جهاني نيز تأثيرگذار تر شده‌اند. 13. کاهش سرمايه اجتماعي: شايد اکنون ـ پس از نزديک به دو سال مديريت دولت نهم ـ اين پرسش اساسي پيش آمده باشد که چرا به رغم فرصت تاريخي و استثنايي افزايش قيمت هاي نفت و اين همه تلاش و سياست گذاري وتزريق منابع مالي و اعتباري به اقتصاد ايران، تحرک لازم در اقتصاد مشاهده نمي‌شود و مشکلاتي که دولتمردان جديد بر مبناي آنها دولت هاي پيشين را به ناتواني متهم مي کردند، همچنان باقي است. متاسفانه اين حکايت، در تاريخ معاصر ايران داستاني مکرر است. مسوولان جديد تا دريابند که اقتصاد را قاعده مندي‌هايي است، چه هزينه‌ها که تحميل نشده است و تا فرصت يابند كه اين تجربه پرهزينه را به کار بندند و در رفتارهاي غيرقابل پيش بيني خود تجديد نظر کنند و عقل عرفي کارشناسانه را جايگزين تصميمات يکباره آرماني کنند، فرصت آنان منقضي شده است و بايد امارت به ديگري بسپارند. اما حاصل اين رفت و برگشت هاي مکرر سياستي و حاصل اين سياست‌هاي يک‌باره و بي نتيجه، علاوه بر هزينه‌هاي سنگين اجراي آنها، چيزي نيست جز فرو ريختن ديوارهاي اعتماد ملي. اين نکته همان چيزي است که بايد چشم اسفنديار اقتصاد ايران خواند. دولت‌ها مي‌آيند و مي‌روند ـ و البته با تمام نيرو و گاه خالصانه مي کوشند گامي در جهت برون رفت اقتصاد ايران از اين در ماندگي تاريخي بردارند ـ اما آنچه برجاي مي گذراند، بي ثباتي و بي اعتمادي است. اعتماد، ماده سازنده «سرمايه اجتماعي» است و شكل گيري سرمايه اجتماعي پرهزينه ترين و تدريجي ترين فرايند در مسير توسعه ملت‌هاست. در نظريه پردازي توسعه، جامعه شناسان و اقتصاددانان همنوا شده اند که نقطه مرکزي توسعه، «سرمايه اجتماعي» است. از اين ديدگاه سرمايه اجتماعي در مقايسه با دو گونه ديگر سرمايه (اقتصادي و انساني) نقش زيربنايي دارد. يعني بدون وجود سطح معيني از سرمايه اجتماعي، نمي توان با سرمايه‌گذاري مالي يا سرمايه‌گذاري در نيروي انساني به توسعه دست يافت. مشاهده شده است که تنها بر بستر سرمايه اجتماعي است که مي توان سرمايه اقتصادي را به بازدهي انداخت و سرمايه انساني را پويا ساخت. گاه دولت‌ها ـ با وجودي که مي کوشند با تشويق سرمايه‌گذاري اقتصادي، توليد را تحرک بخشند ـ خود عامل تخريب سرمايه اجتماعي مي شوند و بنابراين بر سر شاخ، بن مي برند. راز اين که سال‌هاست دولت ها در اقتصاد ايران سرمايه‌گذاري مي كنند ولي نتيجه نمي گيرند، در همين جاست. بعضي از شواهد نشان مي دهد که سرمايه اجتماعي در ايران وارد دامنه نزولي خود شده است. سرمايه اجتماعي متغيري خود افزاست. اگر به رشد بيفتد نرخ رشد خود را تشديد مي کند و اگر وارد فرايند کاهش شود خود را به سقوط مي کشاند. اگر حکومت در ايران با يک چالش اساسي روبه رو باشد همانا کاهش سرمايه اجتماعي است. جامعه شناسان يکي از مولفه‌هاي مهم سرمايه اجتماعي را «اعتماد عام» مي‌دانند و اعتماد مردم به دولت و مراجع رسمي بخش مهمي از اعتماد عام است. هيچ آفتي براي اعتماد مردم به دولت بيش از بي ثباتي سياست‌ها، شتابزدگي تصميمات و اتخاذ سياست هاي بلند پروازانه نيست. مردم اين ها را خوب مي فهمند و در تصميمات اقتصادي خود دخالت ميدهند. مردم چگونه به دولت اعتماد کنند و سرمايه هاي خود را از طريق سرمايه‌گذاري در معرض خطر بگذارند و زمين گير کنند، در حالي که بارها و بارها ديده اند که سرمايه ها و دارايي هايشان با يک سخنراني در معرض تهديد و نابودي قرار گرفته است، تجارتشان به يک باره با يک تصميم ناگهاني دولت ممنوع شده است و يا تجار بزرگشان ـ حتي اگر خطا کار ـ از طريق رسانه هاي عمومي بي حرمت شده‌اند. مردم چگونه به تصميمات و قول و قرارهاي يک دولت اعتماد کنند در حالي که مي بينند يک شبه يک وزير عزل مي‌شود بدون آن که بدانند عملکرد او چگونه يا تخلف و قصور او چه بوده است. مردم چگونه اعتماد کنند وقتي همه تجربه‌هاي پرهزينه گذشته انکار و بر تجارب تازه ناشناخته اصرار مي شود؟ در شرايطي که تصميمات کليدي اقتصادي نه تنها به تاخير مي افتد بلکه پس از تصميم گيري، مجددا مصوبات با دستورهاي متناقض، اجرا نمي شوند و يا مورد ترديد قرار مي گيرند، اعتماد چگونه مي تواند شکل بگيرد؟ جهش‌هاي اقتصادي، حاصل حضور نيروهاي خلاق فکري و اقتصادي در عرصه عمل است و اين نيروها معمولا تصميم هاي خود را بر عقلانيتي تاريخي استوار مي‌سازند. اگر رفتار دولتيان از ثبات و عقلانيت کافي برخوردار نباشد، عقلانيت تاريخي به اين نيروهاي خط شکن در حوزه‌هاي فناوري، توليد و تجارت علامت مي دهد و سطح اعتماد آنان را نسبت به دولت و رفتارهاي آن کاهش مي‌دهد. براي نيروهاي خلاق در عرصه اقتصاد، همه رفتارهاي بي قاعده دولت، علامتي براي بي اعتمادي به فضاي کسب و کار تلقي مي شود. مثلا آنان تجربه تلخ برنامه پنجم پيش از انقلاب را در خاطر دارند که دولت ـ عليرغم مخالفت و انتقادهاي اقتصاد دانان و حتي رياست وقت سازمان برنامه و بودجه ـ با استفاده بي رويه از افزايش درآمدهاي نفتي چه بي ثباتي‌ها که براي اقتصاد به ارمغان نياورد. همچنين در دوره اخير تصميم گيري يکباره براي عدم تغيير ساعت رسمي و ناديده گرفتن تجربه گذشته ايران و ساير کشورها در اين زمينه (که سالانه موجب سوزاندن ميلياردها تومان نفت و گاز براي توليد برق مي‌شود)، تصميم گيري‌هاي بي‌ثبات و يکباره در مورد تغيير نكردن و سپس تغيير قيمت بنزين يا سهميه بندي بنزين، تغيير يک‌باره ساعات کار بانک‌ها، تعيين آمرانه نرخ سود بانک‌ها بدون توجه به نظرات کارشناسان بانک مرکزي، مداخله در مديريت بانک‌هاي خصوصي و مبارزه‌هاي شعاري با مفاسد اقتصادي، همه شاخص‌هايي هستند که اعتماد عام نيروهاي خلاق اقتصاد را نسبت به مراجع رسمي کاهش داده و موجب افول سرمايه اجتماعي شده است. بازسازي سرمايه اجتماعي، گرچه ظاهرا يک اقدام اجتماعي است اما ضروري ترين اقدام اقتصادي است که دولت بايد آغاز کند و براي اين منظور توقف سياست‌هاي مختل کننده نظم اقتصادي و اجتماعي، شرط نخست است. بر اين اساس توصيه موکد اين است که دولت ـ به عنوان يک عامل مهم تاثير گذار بر سرمايه اجتماعي ـ نه تنها در رفتارها و تصميمات خود به تاثير آنها بر سرمايه اجتماعي توجه کند، بلکه اندازه‌گيري منظم و ادواري سرمايه اجتماعي کشور را نيز در دستور کار خود قراردهد. 14. سخن آخر: همان گونه که گروهي از استادان اقتصاد در خرداد ماه سال 1385 در نامه اي خطاب به مقام محترم رياست جمهوري عنوان كرده بودند، مشکلات ساختاري اقتصاد ايران تنها نتيجه عملکرد دولت نهم نيست و تلاش هاي اين دولت براي برون رفت از اين مشکلات ناديده نمي ماند. به علاوه روشن است كه حل مسائل ساختاري اقتصاد ايران در كوتاه مدت و حتي در طول يک برنامه توسعه امكان پذير نيست. با توجه به اين امر معيار در داوري سياست‌ها و برنامه‌هاي دولت نهم ميزان انطباق آنها با مباني نظري علم اقتصاد و حركت در جهت حل مشكلات ساختاري اقتصاد ايران و يا تشديد آن بوده است. در علم اقتصاد همانند همه علوم ديگر قانونمندي ها حاکم بر پديده‌هاست. تحقق اهداف از جمله عدالت فقط از طريق اين قانونمندي ها ممکن است. متاسفانه در دولت نهم در اتخاذ سياست‌ها، علم اقتصاد غريب مانده است و همان گونه که در بخش‌هاي متعدد نامه ملاحظه شد، هزينه تصميمات غير علمي و شتابزده بسيار سنگين و غير قابل بازگشت است که در نهايت از سوي مردم ايران و به ويژه گروه هاي کم درآمد پرداخت مي شود. بنا به مراتب فوق انتظار مي‌رود، دولت نهم با عنايت به نکات عنوان شده در اتخاذ سياست‌ها و تدابير اقتصادي، مباني نظري علم اقتصاد و تجربه غني دولت‌هاي قبلي را در اين عرصه ناديده نگيرد تا از اين طريق موفقيت دولت در زمينه هاي اقتصادي به ويژه حصول عدالت اجتماعي و رشد اقتصادي تامين شود. گزيده‌اي از بسيار، خالصانه عنوان شد، باشد که فردا در پيشگاه پروردگار يکتا وملت صبور و بزرگوار ايران شرمنده نباشيم.» به گزارش ايسنا در انتهاي اين نامه اسامي 57 عضو هيات علمي دانشگاه‌هاي مختلف كشور ديده مي‌شود. دكتر محمد ستاري‌فر از امضاكنندگان نامه 57 اقتصاددان به رييس‌جمهور در نامه‌اي &amp; nbsp; تفصيلي به دكتر محمود احمدي‌نژاد و در پاسخ به اين پرسش رييس‌جمهور كه "براي مصرف درآمدهاي ناشي از فروش نفت با بالاترين اثربخشي، بايد چه رويكردهايي اتخاذ شود" نظرات خود را كه آن را نامه چهارم اقتصاددان‌ها ناميده است ارائه كرد. به گزارش خبرنگار اقتصادي خبرگزاري دانشجويان ايران (ايسنا) رييس پيشين سازمان مديريت و برنامه‌ريزي و عضو هيأت علمي دانشگاه علامه طباطبايي نظرات خود را در پنج محور "روش‌شناسي، پرسش جناب آقاي رييس جمهور"، "جايگاه برنامه چهارم و حديث مكرر استنادات كلي و مبهم دولت به آن"، "جايگاه و اهميت نفت و درآمدهاي حاصل از آن براي كشور"، "با درآمدهاي حاصل از فروش نفت چه كار نبايد كرد؟ " و "دولت و جامعه بايد با نفت و درآمدهاي آن چه كار كنند؟ " ارائه كرده است. ستاري‌فر در ابتداي اين نامه عنوان كرده است: اميد به آن دارد رويكرد اين نامه كه بيشتر متكي به موازين اقتصادي و اسناد قانوني چشم‌انداز، سياست‌هاي كلي، برنامه چهارم كشور و سياست‌هاي ابلاغي اصل 44 است، بتواند ياري دهنده دولت و مجلس شوراي اسلامي در تدوين و تصويب برنامه‌هاي آتي و بويژه بودجه سال 1387 كشور باشد. وي در بخش اول در پاسخ به درخواست رييس‌جمهور در مورد چگونگي مصرف درآمدهاي نفتي با عنوان «نفت، دولت و توسعه در ايران» پرداخته و با بيان اينكه "چرا اين نامه؟ " اظهار كرده است: تاكنون تعداد زيادي از اساتيد اقتصاد دانشگاه‌هاي ايران به صورت گروهي و فردي تذكرات، هشدارها و يادآوري‌هايي پيرامون جهت‌گيري‌ها و رويكردهاي اقتصادي دولت نهم داشته‌اند. در اين ميان چند ماه پيش 57 نفر از اقتصاددانان طي دو نامه رسمي و سپس طي يك نشست شش ساعته كه همراه با قرائت نامه سوم بود، فارغ از هر نوع گرايش سياسي و منفعت طلبي فردي دل نگراني هاي خود را خدمت شما و جمعي از اعضاي هيئت دولت ابراز كردند. نگراني هايي كه پس ازچند ماه از انتشار نامه ها، امروزه مضاعف‌تر شده به طوري كه بعضي از اعضاي هيات دولت و شماري از نمايندگان مجلس هرروزه مشابه همان دغدغه هاي اقتصاددانان را ابراز و مطالبي را در رسانه ها مطرح مي‌كنند. او خطاب به رييس‌جمهور نوشته است: در نشست جنابعالي و جمعي از اعضاي دولت با 57 نفر از اقتصادانان كشور حضرتعالي از مباحث مطرح شده نكاتي را جمع بندي كرديد كه موارد آن تاكنون تحقق نيافته است از جمله اينكه تأكيد داشتيد از 13 فراز نامه دوم دستگاه‌هاي مربوطه با نشست‌هايي كه بر پا خواهند داشت امور را اصلاح و براي 10 فراز ديگر نامه نشست‌هايي برپا خواهد شد كه تاكنون اين امر تحقق نيافته است. همچنين حضرتعالي و وزير اقتصاد بيان كرديد كه دولت نهم كليه منابع ارزي حاصل از فروش نفت را به مصرف خواهد رساند و اعتقادي به ذخيره كردن آن ندارد. در حالي كه اقتصاددانان طي نامه‌ها و مذاكرات خود در آن نشست و همچنين مصاحبه‌هايي كه با رسانه‌ها داشته‌اند به صورت جدي مخالفت خود را با اين رويكرد دولت و آثار و خطرات بزرگي كه براي كشور ايجاد كرده و مي‌كند اعلام داشته‌اند. با اين حال در پايان نشست اعلام كرديد كه اقتصاددانان به دولت كمك كنند و پيشنهاد دهند كه دولت با منابع و درآمدهاي حاصل از فروش نفت چه كند؟ كه اين سئوال به دفعات در صدا و سيما و تريبون‌هاي مختلف مطرح شده و مي‌شود. ستاري‌فر با بيان اينكه در اجابت اين درخواست بسياري از اقتصاددانان مطالب و پيشنهاداتي را به اشكال مختلف مطرح كرده‌اند اما تاكنون مورد توجه و بررسي دولت قرار نگرفته و گويا نخواهد گرفت، ادامه داده است: پس از درخواست جنابعالي مبني بر اينكه اقتصاددانان بگويند منابع حاصل از فروش نفت چگونه از سوي دولت بكار گرفته شود، بسياري اين اشكال را به اقتصاددانان وارد كردند كه دولت شما را وسيله‌اي براي پيش برد اهداف خود قرار داده است و به تعبيري شما بازيچه قرار گرفته‌ايد. براي خنثي كردن اين تبليغات و فضايي كه برخي تريبون‌ها ايجاد كرده بودند، پيشنهاد شد كه نامه چهارم از سوي اقتصاددانان درباره جايگاه نفت در اقتصاد ايران و درآمدهاي حاصل از فروش آن نوشته شود كه با اين اقدام، هم به پرسش شما پاسخ رسمي گفته شود و هم اقدام عملي باشد به اين معنا كه جمع 57 نفره اقتصاددانان وابسته به هيچ حزب و گروهي نبوده و نخواهند بود و جمع شدن آنها صرفاً به خاطر تعلق و عشق آنها به كيان اين كشور و وضعيت اقتصادي آن بوده است از اين رو نامه‌هاي آنها بدور از گرايش‌هاي سياسي و حزبي بوده است و الزاماً هيچگونه تصميمي براي بهره برداري سياسي از اين نامه‌ها برايشان متصور نيست. عضو هيأت علمي دانشگاه علامه طباطبايي گفته است: چون شواهدي از تحرك دولت براي ترتيب اثردادن به اظهار نظرهاي اقتصاددانان ديده نشده است لذا به خاطر تداوم رويكرد ويران‌كننده مصارف ارزي نفت در بودجه‌هاي دولت، مصلحت ديده شد كه در آستانه تدوين و بررسي بودجه 1387 كشور يك بار ديگر مطالبي را پيرامون نفت و درآمدهاي ناشي از فروش آن و از همه مهمتر مصارف آن توسط دولت تدوين و تقديم شود، شايد مورد توجه قرار گيرد. رييس پيشين سازمان مديريت و برنامه‌ريزي با تاكيد بر اينكه به رغم تفكر سياسي، اجتماعي و اقتصادي كه دارد اما تاكنون در ميدان عمل نه از تفكر سياسي اطرافيان و همكاران پرسيده است و نه تفكر شخصي خود را در كار اجتماعي‌اش ذي‌مدخل دانسته تصريح كرده است: نامه فقط براي موفقيت مردم و دولت و سربلندي كشور ايران نوشته شده است لذا پيش از آنكه با ديد سياسي و جناحي به آن نگاه شود و اينكه چه كسي با چه انديشه‌اي اين نامه را نوشته است به مفاد آن پرداخته شود كه محتواي آن تا چه ميزان درست است و تا چه ميزان مي تواند كاربرد داشته باشد. ستاري‌فر در ادامه به روش‌شناسي، پرسش ريس جمهور پرداخته است: الف ـ روش‌شناسي، پرسش جناب آقاي رييس‌جمهور او با بيان پرسش‌هايي نوشته است: چون عنوان شده كه درآمد نفت چگونه به اقتصاد تزريق شود كه آثار نامطلوبي به همراه نداشته باشد عرض مي‌شود كه: 1 ـ مطالعات گسترده وجود دارد، معروفترين نمونه‌هاي تجربي صندوق ارزي نروژ و كويت است. حال پرسش محتوم اين است كه چرا اين تجربيات مورد توجه قرار نگرفته و نمي‌گيرد؟ و به جاي آن اين پرسش كلي مجدداً مطرح مي‌شود؟ 2 ـ آيا دولت به لحاظ وظايف تعيين شده براي آن، امكانات گسترده كارشناسي، و نهادهاي بزرگ متعدد ستادي و اجرايي نبايد به دنبال چارچوب پاسخ عمومي به پرسش عنوان شده و سپس جزئيات فني و هزينه‌اي پروژه‌هاي متعدد مورد نياز باشد؟ يا آن كه دولت بايد هر تصميمي را به اجرا بگذارد و سپس از گروهي دانشگاهي غيرمتشكل كه شرح وظايف آن‌ها روشن است بخواهد كه به صورت تفصيلي بگويند چه بايد كرد؟ 3 ـ آيا اگر به فرض محال دانشگاهيان خارج از شرح وظايف خود و عليرغم نداشتن تشكيلات مورد نياز، عدم امكان تشكيل گروه‌هاي كاري، عدم امكان تأمين هزينه‌هاي تحقيقاتي لازم، طرحي جامع در مورد چگونگي هزينه كردن درآمدهاي نفتي ارائه دادند، ضمانتي براي قبول آن خواهد بود و آيا اصولاً چنين ضمانتي و توقعي بايد وجود داشته باشد؟ 4 ـ آيا جايگاه و توان دانشگاهيان اقتصادي كشور از جمله امضاءكنندگان نامه اخير 57 اقتصاددان و نامه‌ها و بيانيه‌هاي قبلي كاري به جز ارزيابي عمومي فعاليت‌هاي اقتصادي كشور و سياست‌هاي اتخاذ شده براي حركت عمومي اقتصاد است؟ نتيجه غايي چنين پژوهشي در حالي كه هنوز پاسخ عملي و اجرايي براي انجام ندادن توصيه‌هاي پژوهش‌هاي قبلي و نامه‌هاي گذشته دريافت نشده است چه خواهد بود؟ ب ـ جايگاه برنامه چهارم و حديث مكرر استنادات كلي و مبهم دولت به آن او در بخش دوم نامه به موضوع جايگاه برنامه چهارم و استنادات دولت به آن پرداخته و نوشته است: چون جنابعالي و ديگر اعضاء هيات دولت مكرر اعلام كرده‌ايد كه مستندات برنامه چهارم داراي اشكال است، بايد گفت مستندات برنامه چهارم فقط اين دو كتاب مورد اشاره نيست بلكه حدود صدها مقاله ديگر را نيز در بر مي‌گيرد كه با تغيير و تحولات دولت نهم فرصت چاپ آن فراهم نشد. وليكن گنجينه آن در سازمان مديريت و برنامه‌ريزي كشور وجود دارد. وي ادامه داده است: آيا بهتر نيست به جاي نقد كلي و مبهم از تعميم اين نظرات به اسناد قانوني خودداري شده و در نقدهاي خود مشخصاً به مواد قانوني كه مبنا و زيربناي تفكري آن موارد را نادرست مي‌دانيد اشاره كنيد؟ آيا نبايد توجه كرد كه اين اسناد قانوني ظرفيت كارشناسي كليت نظام و كشور در مقطعي از زمان بوده است. حال كه دولت بنا به دلايلي اين اسناد را قبول ندارد و خود را معتقد و پايبند به آن نمي‌داند چرا به جاي اعلام بي‌اعتقادي خود به اين اسناد قانوني حمله به مباني تفكري يكي دو مقاله كه صاحبنظران براي تدوين برنامه فرستاده‌اند و بسياري از آنها به لحاظ ساختار برنامه نيز مورد استفاده و توجه قرار نگرفته است، اشاره مي‌كند و انتقادات مبهم خود را در محافل عمومي و رسانه‌اي متوجه قانون مي‌كند. ستاري‌فر پيشنهاد كرده است كه به منظور رعايت عدالت و انصاف بهتر است گفته شود كه فلان مقاله از مستندات برنامه كه در پي‌ريزي فلان ماده قانوني به كار رفته و مجموعه نظام متوجه اين خطا نشده‌اند و از آن غفلت كرده‌اند و چون داراي اشكال است بايد اصلاح شود كه اگر اين كار را شود بخشي از انصاف و موازين علمي و ارزشي در نقدها به كار گرفته‌ شده است زيرا در اين صورت بخش ديگر اين كاستي بروز مي‌كند كه اگر دولت اين مواد قانوني و يا كليت برنامه چهارم و اسناد بالا دستي آن را قبول ندارند چرا نسبت به اصلاح قانون برنامه چهارم و اسناد بالادستي با زير بناي تفكري غير اسلامي و غيرملي كه براي آن باور دارند اقدام نكرده‌اند و يا نمي‌كنند؟ وي برنامه‌هاي توسعه را محصول انديشه يك نفر و يا يك جريان فكري و يا يك حزب ندانسته و با بيان اينكه برنامه محصول نظم و سازمان دستگاه فكري با انباشت اطلاعات و تجارب 60 ساله و پيكره‌اي حدود پنج هزار نفري بوده عنوان كرده است: شايسته نيست اين برنامه‌ها كه هم اكنون شكل قانون به خود گرفته و دولت بايد بيش از هر نهاد ديگري پايبندي خود را به آن نشان دهد، به تمسخر گرفته شود و جهت‌گيري‌ها طوري باشد كه فرد يا افرادي را خالق اين برنامه‌ها بداند بلكه بايد اين برنامه‌ها را يكي از بزرگترين ثروت‌هاي كشور دانست كه بايد با تمام وجود از آن بهره گرفت اين طور نباشد كه آن‌ها را به بايگاني دفاتر سپرده و يا ذكر آن‌ها يا حمله به آن‌ها زينت محافل دولت شود. ج - جايگاه و اهميت نفت و درآمدهاي حاصل از آن براي كشور معاون سابق رييس‌جمهور در دولت گذشته بخش سوم نامه را به جايگاه و اهميت نفت و درآمدهاي حاصل از آن براي كشور اختصاص داده و با اشاره به اهميت و جايگاه نفت توضيح داده است: 1- چنانچه ميزان استخراج نفت در هر روز بين چهار تا 4. 2 ميليون بشكه و قيمت متوسط آن بين 75 دلار فرض شود، ارزش اين ثروت در سال حدود 110 ميليارد دلار مي‌شود. همچنين ارزش گاز توليد شده بيش از يك سوم درآمد نفتي و حدود 30 ميليارد دلار بايد فرض شود از اين رو جمع ارزش نفت و گاز استحصال شده در كشور در سال 86 بالغ بر 140 ميليارد دلار مي‌شود و پرسش تاريخي در اينجا اين است كه آيا سياست‌هاي توزيعي، تثبيتي، تخصيصي و تنظيمي دولت‌ها تاكنون در ارتباط با اين جايگاه و اهميت اين ارزش 140 ميليارد دلاري بوده است يا خير؟ 2 ـ اين امتياز 140 ميليارد دلاري كه كشور و دولت نهم در سال 86 از آن برخوردار بوده است بايد موجبات افزايش سرمايه‌هاي مولد و پايدار، توانمندسازي مردم و اقتصاد را فراهم سازد كه متأسفانه بايد گفت جهت‌گيري دولت‌ها طي نيم قرن گذشته و دولت نهم ويژه‌تر با جهت‌دهي آن به مصارف و بويژه بودجه جاري و بزرگ كردن حجم دولت همراه بوده است كه اين خود به دور از رويكردهاي علمي و عملي براي تحقق اين تبديل ثروت از زير زمين به روي زمين بوده است. كشور همسايه ما تركيه كه مقرر شده است، اقتصاد ايران در افق چشم‌انداز از آن پيشي گيرد، اكنون بدون داشتن اين پشتوانه درآمد عظيم 140 ميليارد دلاري، شتابان و بالنده از ما پيشي گرفته و هر روز فاصله خود را از ما دارد بيشتر مي‌كند. ما با اين پشتوانه عظيم درآمد نفتي كجا ايستاده‌ايم؟ آيا نبايد در ايران هم چون ساير كشورهاي دنيا اين مقايسه‌ها، هزينه و فايده كردن‌ها، صورت گيرد؟ اگر پاسخ مثبت است براي آن بايد چگونه چاره‌انديشي شود؟ 3 ـ چگونه بايد منزلت انفال و ثروت هاي عمومي و بين نسلي را پاس داشت؟ دولت‌ها طي 60 سال گذشته و در برنامه‌هاي توسعه به صورت افقي و عمودي حاكميت بلامنازع خود بر نفت را عمق بخشيدند و مالكيت دولتي نفت را آنچنان استحكام بخشيدند كه در اين دوره و زمانه اگر كسي ادعا كند كه نفت ملي است نه دولتي، همگان با ديده تعجب به اين سخن نگاه مي كنند از اين رو با غفلت مردم، جامعه و دولت در پديده شوم و عقب برنده و ضد توسعه‌اي به نام دولت نفتي و بودجه نفتي با ساختار و كاركردهاي زيان بار خود شكل گرفت. 4 ـ جايگاه نفت در اسناد قانوني و توسعه‌اي كشور: عضو هيأت علمي دانشگاه علامه طباطبايي در اين بخش از نامه به تفصيل به نقش و جايگاه نفت در اسناد قانوني و توسعه‌اي كشور پرداخته و عنوان كرده است: سياست‌هاي كلي برنامه چهارم كه به شكل قانون ابلاغ شد نيازمند عملياتي شدن است. از اين رو براي اين رويكردهاي مهم و كليدي در اين شرايط عصري و تاريخي نمي‌توان به صورت كلي ادعا كرد كه زيربناي فكري اين رويكردها غير اسلامي و غير ملي است و تعهد به اجرا و عملياتي شدن آن را در هاله‌اي از ابهام قرار داد. وي با بيان اينكه دو برابر شدن نقدينگي ظرف 2 سال پديده نادر، بهت آور در علم اقتصاد و جهان است، تصريح كرده است: اگر دولت، مجلس و شوراي نگهبان به وظايف قانوني خود در چارچوب اسناد چشم‌انداز، سياست‌هاي كلي و برنامه چهارم توجه دردمندانه مي‌داشتند و رويكردهاي آن را به بايگاني و يا به حاشيه نمي‌راندند، امروز شاخص‌هاي اقتصادي اين مرز و بوم با اتكاي به منابع ارزي عظيم حاصل از فروش نفت، بدينگونه در حد شكننده نبود. د ـ با درآمدهاي حاصل از فروش نفت چه كار نبايد كرد؟ ستاري‌فر بخش چهارم را به پاسخ به اين سوال كه "با درآمدهاي حاصل از فروش نفت چه كار نبايد كرد؟ " آورده است: بر اين باورم كه پرسش مهم بايد اين باشد كه با درآمدهاي حاصل از فروش نفت چه نبايد كرد چون طي سال‌هاي پيدايش نفت تا كنون و به ويژه در دولت نهم هر كاري كه خواسته شده با اين درآمدهاي بين نسلي و عمومي صورت گرفته است و پس از آن به اين سوال پرداخته خواهد شد كه با درآمدهاي نفت بايد چه كار كرد. دولت آينده نگر، دولت وفادار به اسناد قانوني چشم انداز و سياست هاي كلي برنامه چهارم، دولت قانونمند، دولت اصلاح‌گر بايد نگران اين وضعيت باشد كه اگر در آينده اين چنين درآمدهاي نفتي نباشد چه كار خواهد كرد؟ او گفته است: دولت عنوان مي‌كند علت هزينه كردن درآمدهاي نفت، ايجاد ظرفيت‌هاي عمراني است اولاً بايد توجه داشت كه ظرفيت‌هاي عمراني دولت يكي از حلقه‌هاي كوچك فرايند رشد، تحرك و اشتغال است ثانياً دولت با اين رويه تا پايان سال 86 در قبال درآمدهاي حاصل از فروش نفت به ميزان 150 ميليارد دلار مي تواند ادعا كند كه از مرداد 84 تا اسفند 86 همه اين درآمد عظيم را صرف طرح هاي عمراني كرده است؟ اگر با رجوع به خزانه و پرداخت‌هاي آن معلوم شود كه حداكثر 40 ميليارد دلار از اين پول صرف طرح هاي عمراني شده است و الباقي به كام بودجه جاري رفته است بايد چه كار كرد؟ وي اضافه كرده است: توزيع درآمدهاي نفت بر اساس مصالح روز دولت، افزايش بهت‌آور نقدينگي را به ميزان دو برابر رسانيده، افزايش قيمت‌ها، افزايش قيمت مسكن و آثار زيان بار آن براي جامعه، در همه جا مشهود است. واردات گسترده و ركود بسياري از واحدهاي توليدي را به همراه خود آورده است و برخلاف نظر دولتمردان اقتصاد ايران دچار بيماري مزمن هلندي شده است. نوعي از بيماري صعب‌العلاجي كه بايد در كتاب‌هاي اقتصاد جديد را براي آن باز كرد. در اين رويكرد با اين نوع بيماري است كه مدار "دولت ـ بازار" با حاكميت بلامنازع دولت كه اتكاي آن درآمدهاي حاصل از فروش نفت است و با رخوت و سستي ساختار نحيف و ناتوان بخش خصوصي و مردم شكل مي گيرد. هـ ـ دولت و جامعه بايد با نفت و درآمدهاي آن چه كار كنند؟ رييس پيشين سازمان مديريت و برنامه‌ريزي در بخش پنجم نامه به پاسخ اين پرسش پرداخته است كه دولت و جامعه بايد با نفت و درآمدهاي آن چه كار كنند؟ و با اشاره به اينكه ارزش اقتصادي نفت استخراجي برابر 140 ميليارد دلار در سال دارد عنوان كرده است كه اين امر وظايف بسيار خطيري را متوجه دولت و اركان حاكميت و تك تك شهروندان اين مرزو بوم كرده است كه مي‌توان آن را با نگرش‌هاي مختلف به اجزاي زير تفكيك كرد: ارزش ذاتي نفت و گاز، حقوق ويژه نفت و ارزش حق‌العمل كاري. او اظهار كرده است: 56 ميليارد دلار از 140 ميليارد دلار ارزش نفت و گاز مورد بهره‌برداري كشور تحت عنوان حقوق ويژه متعلق به دولت و در مالكيت دولت است كه دولت در چارچوب برنامه‌ها و بودجه‌هاي توسعه خود مي‌تواند به اهداف اقتصادي، فرهنگي، زيست محيطي اختصاص دهد. ارزش ريالي اين مبلغ حدود 53000 ميليارد تومان است. رويكرد فوق يعني تخصيص كارآمد، اثر بخش و هدفمند اين منبع با ارزش بين آحاد مردم، مناطق و بخش‌ها. اين رويكرد يعني جابجايي قدرت اقتصادي، اجتماعي، سياسي از طبقات برخوردار به طرف طبقات فقير و كم درآمد، اين رويكرد يعني ميرائي مدار نفت و گاز ارزان و فرايند خانمان سوز مصرف و قاچاق بي‌رويه اين منبع با ارزش، مردم و دولت نوعاً در تفكر و غالبا در عمل بر ارزش مصرفي اين منبع مهم توجه لازم و عكس‌العمل مناسب را نداشته و هدر رفتن اين منابع و سرمايه، ايران را به يكي از كشورهاي سرآمد در اسراف كه پديده مذموم ديني، ارزشي، عقلي و عملي است رسانيده است كه به هيچ وجه زيبنده اين ملت و دولت نيست. وي يكي از راه‌هاي مصرف درآمدهاي نفتي را برپايي رويكرد رفاه اجتماعي براي توانمندسازي مردم براي توسعه كشور دانسته و ادامه داده است: آيا با 40. 000 ميليارد تومان از درآمدهاي نفتي با رويكرد توانمندسازي مردم نمي‌توان تمام خانواده‌هاي ايراني فقير و كم درآمد، روستائيان، كارمندان و كارگران را با پرداخت يارانه مستقيم (ماهانه به هر خانوار) اين اقشار را در مقابل تورم ناشي از اصلاح هدرروي منابع نفت و گاز نمي‌توان تجهيز و توانمند كرد؟ او ادامه داده است: پرداخت يارانه مستقيم در اين رويكرد يعني جابجايي قدرت در جهت اهداف توسعه يعني توانمند سازي اقشار كم درآمد، يعني عدالت كه هر كسي كالا و خدمتي را مصرف كرد قيمت آن را بپردازد و از درآمد اين قيمت رويكرد توانمندسازي مردم (به ويژه مردم فقير، كم درآمد و متوسط) مشاركت گسترده و پايدار آنها در جهت توسعه همه جانبه فراهم ساخت. اين رويكرد بسيار با ارزش بوده و امروز با ارزش تر شده و فردا ديگر حكم كيميا را خواهد داشت پس بايد آن را پاس بداريم و از آن قدرت بسازيم و در حد ضرورت آن را مصرف كنيم كه اينكار ممكن نيست مگر با اصلاح قيمت آن و پرداخت يارانه مستقيم آن تحت عنوان يارانه رفاه اجتماعي. ستاري‌فر خطاب به رييس‌جمهور نوشته است: چون در گفتار تاكيد ويژه‌اي بر رويكرد عدالت داشته و داريد چاره‌اي نيست كه مدار ظالمانه توزيع نفت و گاز را با اصلاح قيمت آن عادلانه كرده و هر كس به ميزان مصرف خود وادار شود بهاي آن را بپردازد تا ارزش و منزلت اين كالا را دريابد و از طرف ديگر دولت با رويكردهاي توزيعي خود نسبت به توانمند كردن مردم اقدام كند. در كنار اين رويكرد بخشي از اين منابع نيز بيش از گذشته مي‌تواند صرف سرمايه‌گذاري‌هاي گسترده زيربنايي شود. آيا نمي توان از 53000 ميليارد تومان منبع اين رويكرد مبلغ 40000 ميليارد تومان آن در اختيار دولت قرار گيرد كه با رويكردهاي تامين و رفاه اجتماعي براي تحقق قانون كليدي و عدالت گستر نظام جامع تامين اجتماعي و كارآمد كردن نقش وزارت رفاه و تامين اجتماعي در امور اقدام كرد؟ آيا نمي‌توان با ضرورت سه دهك پايين درآمدي كشور را با اين پول توانمند ساخت؟ وي در نهايت ضرورت نوسازي و بازسازي شركت ملي نفت را خواستار شده و تصريح كرده است: از اصلاح اين رويكرد منابع درآمدي متعلق به شركت ملي نفت ايران با ارزشي برابر با 14 ميليارد دلار را در بر مي‌گيرد. براي اينكه بتوان اين شركت را را با شرايط روز بازسازي و نوسازي كرد لازم است برنامه نوسازي و بازسازي آن به صورت همه جانبه و اساسي و راهبردي تدوين و سند توسعه آن در بالاترين سطح كشور بررسي و تصويب شود. ستاري‌فر در پايان اظهار كرده است: ذكر حوزه‌ها و پروژه‌هاي فوق بدان جهت صورت گرفت كه جنابعالي چندين بار چه در نشست اقتصاددانان با دولت و چه در ساير بيانات خود اعلام كرده بوديد كه به دولت كمك شود كه با نفت و درآمدهاي آن چه بايد كرد. مطالب اين نوشتار در جهت اين درخواست و به دور از هر گونه درخواست و يا تمنايي و فقط و فقط به خاطر مصالح مردم، دولت و كشور بوده و سعي شده است با صراحت، صميميت و صداقت مطالب آن تدوين و تقديم شود. اين استاد اقتصاد دانشگاه علامه طباطبايي تصريح كرده است: اميد دارد كه دولت با توجه جدي به اين نوشتار كه رويكردهاي قانوني آن در اسناد چشم‌انداز، سياست‌هاي كلي ابلاغي مقام معظم رهبري و قانون برنامه چهارم آمده است كشور را بتواند در بستر رشد پايدار، همه جانبه و متوازن با رويكرد بسط فرصت‌ها و بسط حق انتخاب‌ها و توام با عدالت در قدرت، عدالت در ثروت و عدالت در منزلت و آزادي سوق دهد. متن كامل نامه ستاري‌فر به رييس‌جمهور متعاقبا ارسال مي‌شود. رييس كل بانك مركزي متن نهائي بسته سياستي ـ نظارتي سيستم بانکي را به بانک‌هاي خصوصي و دولتي براي اجرا ابلاغ كرد. به گزارش خبرگزاري دانشجويان ايران (ايسنا) متن كامل اين بسته كه به امضاي طهماسب مظاهري منتشر شده به شرح زير است: ماده 1. ضوابط سياست‌هاي پولي براي بانک‌هاي دولتي، غيردولتي و موسسات مالي و اعتباري که در اين مصوبه به اختصار بانک‌ها ناميده مي‌شوند، يکسان خواهد بود. ماده 2. سرفصل‌هاي حساب اعتبارات بانک‌ها در سال 1387 به شرح زير معرفي مي‌شود: - کشاورزي، آب و صنايع تبديلي - صنعت و معدن - ساختمان و مسکن - صادرات - بازرگاني (شامل سرمايه در گردش) - خدمات (شامل قرض الحسنه غير توليدي) تبصره 1 - سرفصل " متفرقه و ساير" حذف مي‌شود و بانک‌ها بايد در زمان تصميم‌گيري براي پرداخت تسهيلات، سر فصل صحيح و مناسب را انتخاب كنند. تبصره 2- اعتباراتي که براي خريد و فروش مواد اوليه پرداخت مي‌شود، چنانچه توسط واحد توليدي انجام شود در بخش مربوط درج و چنانچه توسط واحد تجاري انجام شود، در سر فصل بازرگاني درج مي‌شود. تبصره 3- گزارش‌هاي عملکرد اعتباري بانک‌ها در سرفصل خدمات، بايد به تفکيک "اعتبارات بخش خدمات" و "قرض الحسنه غير توليدي" ارائه شود. ماده 3. به منظور ايجاد شرايط مناسب براي توزيع اعتبارات متناسب و هماهنگ در رشد متوازن، توزيع تسهيلات بانکي به صورت بخشي و در قالب جدول زير قابل انجام است: توزيع بخشي تسهيلات بانکي نام بخش ـ درصد از کل تسهيلات کشاورزي، آب و صنايع تبديلي ـ 25 صنعت و معدن ـ 33 ساختمان و مسکن ـ‌ 20 بازرگاني و خدمات ـ 15 صادرات ـ 7 تبصره 1- به منظور تحقق نسبت‌هاي فوق، بانکها عملکرد اين بخش را به تفکيک کدهاي isic به طور ماهانه به وزارت امور اقتصادي و دارايي و بانک مرکزي جمهوري اسلامي ايران که در اين تصويب نامه به اختصار بانک مرکزي ناميده مي‌شود ارسال خواهند نمود. وزارتخانه‌هاي ذي ربط از طريق بانک مرکزي در جريان رقم کل تسهيلات پرداختي در بخش مرتبط به خود قرار خواهند گرفت. بانکها موظفند ظرف پنج ماه از تاريخ ابلاغ بسته سياستي اين بند را اجرا کنند. بانک مرکزي موظف است ابزارهاي تشويقي و انضباطي لازم را براي به اجرا درآمدن اين بند طراحي و ابلاغ نمايد. تبصره 2- به منظور تقويت ضمانت اجرايي براي توزيع اعتبارات در بخش هاي مولد، وزارت امور اقتصادي و دارايي مي تواند نمايندگاني را جهت حضور در ارکان اعتباري بانکهاي دولتي با حق راي معرفي کند. تبصره 3- پرداخت تسهيلات به بنگاههاي زودبازده و مسکن مهر مطابق مصوبات و دستورالعملهاي خاص خود مي باشد. تبصره 4- بانک مرکزي با هماهنگي وزارت امور اقتصادي و دارايي، وزارت کار و امور اجتماعي و معاونت برنامه ريزي و نظارت راهبردي رئيس جمهور سهم استان‌ها را از تسهيلات بانکي به منظور توسعه منطقه‌اي و رفع محروميت و توسعه ي اشتغال استانها مشخص و به بانکها ابلاغ مي کند. تبصره 5- کارگروه اشتغال و سرمايه گذاري استان موظف است براساس مزيتهاي منطقه اي و برنامه چهارم توسعه، با اولويت تکميل طرحهاي اقتصادي نيمه تمام و تامين سرمايه در گردش واحدهاي اقتصادي طرحهاي اقتصادي مولد و اشتغالزا را به بانکهاي عامل معرفي نمايد. بانکهاي عامل موظفند با توجه به سهم ابلاغ شده از طرف بانک مرکزي ظرف 45 روز طرحهاي توليدي را بررسي و در صورت داشتن توجيه مالي، فني و اقتصادي، به مسئوليت خود و متناسب با منابع خود، نسبت به پرداخت تسهيلات اقدام نمايند. بانکها موظفند کليه اطلاعات مربوط به پرداخت تسهيلات طرحهاي فوق الذکر در بخشهاي مختلف را به منظور نظارت بر طرحهاي معرفي شده در اختيار دبيرخانه کارگروه مذکور قرار دهند. اين امر نافي مسئوليت بانکها در نظارت بر پرداخت تسهيلات نيست. تبصره 6- کارگروه مسکن استان موظف است بر اساس نيازهاي منطقه اي، رشد جمعيت و در راستاي پاسخگويي به نيازهاي مسکن جوانان و متقاضيان ساخت مسکن، مطابق با طرحهاي جامع شهرهاي استان متقاضيان تسهيلات ساخت مسکن را به بانکهاي عامل معرفي كند. بانکهاي عامل موظفند مطابق تبصره (5) اين ماده در اين خصوص نيز اقدامات لازم را يه عمل آورند. ماده 4. با هدف کمک به ايجاد توازن در عرضه و تقاضا و نيز به منظور مديريت مطلوب‌تر وضعيت تامين مالي در بخش مسکن، اعطاي تسهيلات براي خريد واحدهاي مسکوني اعم از عرصه يا اعيان ممنوع مي‌باشد و تسهيلات صرفا" براي احداث واحدهاي مسکوني با رعايت شرايط ذيل پرداخت مي‌شود: الف- تسهيلات در قالب مشارکت مدني براي احداث واحدهاي مسکوني (انفرادي و مجتمع‌سازي) باشد. ب - سقف مبلغ پرداختي به ازاي هر واحد مسکوني تا هفتاد درصد قيمت تمام شده برآوردي و حداکثر دويست و پنجاه ميليون ريال است. پ- مدت مشارکت مدني براي احداث واحدهاي مسکوني هجده ماه بوده و براي يک سال بعد نيز، در صورت موافقت ارکان اعتباري بانک، قابل تمديد است. ت- تسهيلات به صورت مرحله‌اي با اعمال نظارت کامل و متناسب با پيشرفت پروژه بايد اعطا شود. ث - پس از اتمام دوره مشارکت، بانک مي‌تواند سهم الشرکه خود در هر واحد را به خريداران واجد شرايط در قالب فروش اقساطي حداکثر يکصد و پنجاه ميليون ريال براي مدت حداکثر 12 سال با تشخيص بانک و مبتني بر توان بازپرداخت مشتري واگذار کند. بانک مجاز نيست به هر فرد بيش از يک واحد مسکوني در قالب فروش اقساطي واگذار کند. مبلغ فوق براي سپرده‌گذاران صندوق پس‌انداز بانک مسکن تا دويست و پنجاه ميليون ريال مجاز است. ج- متقاضيان انفرادي و تعاوني‌هاي مسکن در تامين مالي احداث واحدهاي مسکوني در اولويت قرار دارند. چ - تسهيلات مزبور در چارچوب مقررات و ضوابط مربوط از جمله آيين نامه تسهيلات و تعهدات کلان و با توجه به منابع هر بانک قابل پرداخت است. ح - دستورالعمل‌هاي تسهيلات خريد مسکن بانک مسکن و ساير بانکها براي اقشار خاص به قوت خود باقي است. سقف اعتبار قابل تخصيص اين نوع تسهيلات در هر مورد با پيشنهاد بانک مرکزي و تصويب کميسيون اقتصاد دولت که به اختصار کميسيون اقتصاد ناميده مي شود، تعيين مي شود. تا قبل از تصويب سقفهاي فوق در ابتداي هر سال توسط کميسيون اقتصاد، بانکها مجاز به پرداخت اين نوع تسهيلات نمي باشند. خ- پرداخت تسهيلات براي خريد واحدهاي مسکوني اعم از عرصه و اعيان توسط شرکت‌هاي زير مجموعه بانکها از جمله ليزينگ‌ها ممنوع است. ماده 5. قبول طرح‌هاي ارائه شده به بانک، مستقل از فرد يا افراد حقيقي يا حقوقي معرفي کننده يا توصيه‌کننده، منوط و موکول به بررسي توجيه اقتصادي، فني و مالي طرح است. تبصره ـ بانک مرکزي موظف است به طور مرتب و تصادفي گزارش‌هاي توجيه فني اقتصادي طرحهاي پيشنهادي به بانکها و عملکرد بخشي تسهيلات اعطايي بانکها را بررسي نموده و نتايج را هر سه ماه يک بار به کميسيون اقتصاد گزارش نمايد. ماده 6. خدمات و تسهيلات بانکي در سال 1387 تحت سرفصل‌هاي زير ارائه مي‌شود: 1 ـ عقود مشارکتي؛ عقود مشارکتي در قالب مشارکت مدني، بدون تعيين سود قطعي از پيش تعيين شده (‌تسويه حساب براساس سود واقعي حاصل از اجراي پروژه) و با حضور و نظارت بانک به مثابه يک شريک در امور مربوط به موضوع مشارکت انجام مي‌گيرد. ورود در اين مشارکت‌ها، در مواردي مجاز است که گزارش توجيه فني ـ اقتصادي طرح به صورت کامل به بانک ارائه و مورد تائيد بانک قرار گيرد و پيش‌بيني حداقل سودآوري طرح برابر با نرخ سود عقود مبادله‌اي بدون احتساب يارانه در هر نوع فعاليت است. 2 ـ ارائه خدمات براي سرمايه‌گذاران به منظور معرفي طرح آنان به افراد علاقه‌مند به مشارکت به صورت خريد اوراق تجاري شرکتي (براي سرمايه در گردش واحدهاي توليدي) و يا اوراق مشارکت شرکتي (براي طرح‌هاي سرمايه‌گذاري) قابل تبديل يا غير قابل تبديل به سهم در قالب يک چارچوب حقوقي انجام مي گيرد. تضمين بازپرداخت يا بازگشت سرمايه توسط بانک انجام نمي شود و اوراق قبل از سررسيد در بازار ثانويه قابل معامله خواهد بود. درآمد بانک صرفا" از محل کارمزد خدماتي است که ارائه مي دهد و از طرفين قابل دريافت است. 3 ـ بانکداري توسعه‌اي به منظور به کارگيري منابع دولت به صورت «وجوه اداره شده» يا «سپرده دولتي نزد بانک با شرط نوع مصرف» يا «قرارداد عامليت» براي فعاليت‌هاي حمايتي دولتي با هدف توسعه مناطق کمتر برخوردار يا بخش‌هاي اقتصادي مورد حمايت دولت، انجام مي‌شود. دستورالعمل و ضوابط بانکداري توسعه‌اي را بانک مرکزي با هماهنگي وزارت امور اقتصادي و دارايي و معاونت برنامه‌ريزي و نظارت راهبردي رياست جمهوري تنظيم و ابلاغ مي‌کند. 4- نرخ سود تسهيلات بانکي در عقود مبادله اي 12 درصد خواهد بود. 1-4- نرخ سود تسهيلات بانکي براي پروژه هاي اولويت دار بنگاههاي کوچک و زود بازده وکشاورزي، با کمک يارانه دولت 10 درصد است و دولت نيز دو درصد يارانه خواهد داد. تعيين اولويت و پرداخت يارانه طبق بند 4 اين ماده انجام مي‌گردد. در صورت عدم تحقق اهداف طرح، اين يارانه پرداخت نمي‌شود و پرداخت اصل و سود تسهيلات به عهده مشتري خواهد بود. 2-4ـ کميسيون اقتصاد مي‌تواند يارانه ويژه‌اي را براي نرخ تسهيلات اعطايي به طرح‌هايي مثل مکانيزاسيون کشاوزري، آبياري تحت فشار، توليد مصالح ساختماني، تکنولوژي اطلاعات و فرآوري داده‌ها (ict, it)، فناوري‌هاي نوين مثل نانو تکنولوژي، زيست فناوري و توليد قطعات و تجهيزات صنعت نفت، گردشگري، طرح‌هاي که توانايي به فعل رساندن استعدادهاي بالقوه مناطق محروم را دارند با شرايط زير از محل اعتبارات وجوه اداره شده منظور كند: الف- يارانه دولت مشروط به تحقق اهداف طرح قابل ارائه و پرداخت باشد. ب- ارقام يارانه متناسب با ميزان توليد محصول کالا يا خدمات طرح، توسط دولت به مجري طرح پرداخت مي‌شود و در صورت عدم تحقق طرح يارانه پرداخت نمي‌شود. پ- کميسيون اقتصاد تغيير در فهرست موضوعات مشمول اين يارانه را به طور سالانه اعلام مي‌کند. 3-4- حق الوکاله عقود حداکثر سه درصد تعيين مي‌شود و بانکها مجازند در جهت کاهش آن و افزايش کيفيت خدمات بانکي رقابت کنند. ماده 7. اعتبارات و تسهيلات پرداختي بانک‌ها از محل سپرده‌هاي قرض‌الحسنه ديداري، پس‌انداز، سرمايه‌گذاري، منابع بين بانکي، سرمايه سهامداران (دولت يا سهامداران خصوصي) و يا منابع بين بانکي پرداخت مي شود. بانک‌ها بايد بدون استفاده از منابع بانک مرکزي به تنظيم منابع و مصارف خود مبادرت کنند. تبصره 1 ـ اضافه برداشت بانک‌ها از بانک مرکزي صرفاً در حد رفع مشکلات مقطعي و کوتاه‌مدت جدول نقدينگي بانک‌ها قابل اعمال خواهد بود. کنترل و تنظيم اين امر از دو طريق انجام مي‌شود: اول: ابزار قيمتي از طريق اخذ هزينه سنگين 34 درصد سالانه از اين مبالغ دوم: کنترل اداري بانک مرکزي و مديريت آن. تبصره 2 ـ بانک‌ها در تمام موارد، موظف و مسئول هستند که طرح‌ها و پيشنهادهاي واصله براي اخذ تسهيلات را از همه جهات بررسي و ارزيابي کنند و پس از حصول اطمينان از موجه بودن طرح و احراز اطمينان از قابل بازگشت بودن اصل و فرع اعتبارات پرداختي، طرح پيشنهادي را تصويب کنند. تبصره 3 ـ مسئوليت بررسي توجيه اقتصادي طرح و موجه بودن آن متوجه هيات مديره و مديران عامل بانک‌هاست و براساس تصميم‌گيري تشکيلات داخلي بانک و با رعايت ضوابط و سياست‌هاي پولي بانک مرکزي، اين اختيار قابل تفويض به رده‌هاي سازماني بانک‌ها (کميته‌هاي اعتباري، سرپرستي مناطق، شعب... است. اين تفويض اختيار صرفاً‌ به منظور تسهيل و تسريع امور و جلوگيري از انباشته شدن کارها در راس هرم سازمان انجام مي شود و رافع مسئوليت هيات مديره و مديران عامل بانک‌ها نبوده و ايشان در خصوص تک تک مصوبات ارکان اعتباري بانک مسئول و پاسخگو هستند. تبصره 4- احراز اطمينان از قابل برگشت بودن اصل و فرع اعتبارات پرداختي، مستلزم 6 نوع اقدام و بررسي توسط مديران و هيأت مديره بانک‌هاست: 1 - بررسي گزارش توجيهي طرح ارائه شده و اطمينان از صحت مفروضات، دقت و صحت محاسبات، انطباق ارزيابي‌هاي مندرج در گزارش با واقعيات و وضعيت روز بازار و بري بودن از آفت‌هايي از قبيل صوري بودن يا زيادنمائي پيش فاکتورها (over invoice) و غيره 2 - بررسي تخصص، سابقه ‌کار، اهليت و خوش‌حسابي مجري طرح و احراز اطمينان از توان اجراي صحيح آن طرح توسط مجري 3 - تعيين نسبت متعادل و قابل قبول درخصوص آورده مشتري و سهم تسهيلات بانک به نحوي که اولاً امکان اجراي طرح را براي مشتري فراهم کند؛ ثانياً انگيزه کافي براي مشتري براي اجراي کامل و به ثمر رسيدن طرح فراهم آورد. 4 - تنظيم و عقد قرارداد دقيق و کامل و تامين و تجهيز اعتبارات طبق زمان بندي قرارداد و تعيين حدود و مسئوليت و اختيارات بانک و مشتري و در اختيار گرفتن عوايد آتي طرح يا وثايق و تضامين معتبر. 5 - انجام نظارت دقيق توسط بانک بر روند پيشرفت هر طرح، از جمله در زمينه هاي پرداخت اعتبارات و اطمينان از مصرف وجوه پرداختي در محل پيش بيني شده و فعاليت اقتصادي مصوب و جلوگيري جدي از مصرف اعتبارات بيش از ميزان پيش‌بيني شده و در غير از محل تعيين شده. با توجه به ماهيت عقود اسلامي مورد استفاده در قانون بانکداري بدون ربا، ظرفيت‌هاي قانوني و حقوقي و قراردادي امکان کامل براي اعمال نظارت بانک و حضور در محل مصرف اعتبارات وجود دارد و بانک موظف است با بهره‌گيري از اين ظرفيت مشارکتي و اشتراک منافع، نظارت لازم را معمول و از مصرف وجوه در غير از محل طرح مصوب يا پرداخت‌هاي براساس اسناد و مدارک صوري يا جعلي يا زياده بر هزينه‌هاي واقعي به شدت جلوگيري کند. بانک نسبت به بروز تخلف يا زيانده شدن طرح يا معوق شدن مطالبات مسئول بوده و در اين زمينه هيچ عذري از طرف بانک پذيرفته نيست. 6 - آخرين مرحله از فرآيند اعطاي تسهيلات اختصاص به وصول مطالبات و جمع آوري وجوه، محاسبه سود حاصل از تسهيلات اعطايي و اخذ آن از مشتري و پرداخت به سپرده گذاران دارد. اين مرحله در صورت اجراي موفقيت‌آميز بندهاي فوق، به سهولت و رواني قابل انجام است. در صورت بروز مسائل و مشکلات اجرايي، حل و فصل موضوع از طريق مذاکره و توافق‌هاي منطقي و عادلانه يا از طريق اقدام حقوقي و قضايي به عهده بانک است. تبصره 5 - ارزيابي منابع و امکانات بانک، مکمل اقدامات قبلي است و بانک متناسب با منافع قابل دسترس خود و مديريت منابع و مصارف بانک که براساس وصول و استانداردهاي بانکداري و ضوابط ابلاغي بانک مرکزي انجام مي شود، مجاز به ايجاد تعهد است. ايجاد تعهد مازاد بر منابع قابل تحصيل هر بانک، و اتکاء به منابع حاصل از اضافه برداشت از بانک مرکزي ممنوع است. به اين ترتيب هر بانک بايد در هريک از قراردادها و مصوبات اعتباري، توجيه کفايت منابع خود بانک را ذکر کند و محل تامين آن را معين نمايد. ماده 8. دريافت سپرده قرض الحسنه و پرداخت وام قرض‌الحسنه براي رفع نيازهاي ضروري قابل انجام است. بر اين اساس: 1 - سپرده‌گذاري در اين امر بدون انتظار دريافت سود و با قصد قربت و کمک و مساعدت به نيازمندان انجام مي شود. روش‌هاي تشويق و قدرداني از سپرده‌گذاران بدون ورود به ترويج جلوه‌هاي مادي و رقابت‌هاي ناسالم بانکي و براساس دستورالعمل بانک مرکزي قابل اجرا خواهد بود. 2 - ضوابط تشويق سپرده گذاران قرض‌الحسنه، نوع جوايز و نحوه تبليغ با هماهنگي بانک مرکزي انجام مي شود. حداکثر ميزان جايزه 250 ميليون ريال جوايز ثابت خواهد بود. قرعه‌کشي کليه بانک‌ها به طور همزمان و دو بار در سال مجاز خواهد بود. 3 - پرداخت قرض‌الحسنه براي رفع نيازهاي ضروري مردم و در سقف 100 ميليون ريال به ازاي هر نفر قابل انجام است. کارمزد خدمات قرض‌الحسنه حداکثر 3 درصد در سال براي تامين هزينه‌هاي خدمات بانک و هزينه‌هاي تشويق سپرده‌گذاران تعيين مي شود. افزايش سقف تسهيلات قرض الحسنه به عدد فوق الذکر پس از تکميل بانک جامع اطلاعات مشتريان اعمال خواهد شد. 4 - اخذ سپرده قرض الحسنه به صورت سکه طلا و ارز و نيز پرداخت وام قرض‌الحسنه به صورت سکه طلا و ارز، مجاز و مشابه ماده 8 قابل انجام است. 5 - بانک مرکزي موظف است نسبت به انجام مطالعات کارشناسي به منظور سپرده گذاري با هدف حفظ قدرت خريد سپرده با استفاده از ابزارهاي کارآمدتر، کم ريسک و کم نوسان‌تر نسبت به سکه و ارز اقدام نموده و پس از کسب مجوزهاي لازم قانوني و شرعي به اجرا درآورد. ماده 9. استفاده از سپرده‌هاي پس انداز قرض‌الحسنه بانکها صرفا" براي تسهيلات قرض‌الحسنه بوده و مصرف آن براي تسهيلات سرمايه‌گذاري ممنوع است. ماده 10. فعاليت کليه شرکت‌ها، موسسات، بنگاه‌ها، سازمان‌ها و صندوق‌هايي که عمليات پولي، بانکي و اعتباري انجام مي دهند، ‌ صرفا" براساس ضوابط، مقررات و نظارت بانک مرکزي مجاز است. بر اين اساس: 1 - موسساتي که به صورت صندوق قرض‌الحسنه فعاليت مي‌کنند، بدون اينکه خلق پول کنند: الف - مشمول توديع سپرده قانوني نبوده و هر مقدار سپرده قرض‌الحسنه وصول کنند، اجازه پرداخت قرض‌الحسنه دارند. ب - مجاز به اخذ سپرده سرمايه‌گذاري نيستند. پ - وام قرض‌الحسنه جدولي نبايد پرداخت کنند. ت- راساً يا وکالتاً مجاز نخواهند بود ‌نسبت به انجام امور تجاري، بازرگاني، سرمايه‌گذاري و توليدي بپردازند. ث - به ميزان پرداخت وام قرض‌الحسنه، از منابع سپرده‌هاي قرض‌الحسنه مسدود مي‌شود. پرداخت سپرده به صاحب آن و يا پرداخت قرض‌الحسنه جديد به فرد ديگر، منوط به بازپرداخت قسط وام پرداختي است. ج - به موسسين، سهامداران، مديران صندوق و وابستگاه درجه اول آنان و ذينفع‌هاي واحد نبايد وام قرض‌الحسنه پرداخت شود.. صندوق هاي قرض الحسنه تعاوني براي اعضاي تعاوني با پيشنهاد وزارت تعاون و تائيد بانک مرکزي از اين بند مستثني مي باشند. چ - صندوق ها مجاز به تبليغات با ذکر اصول و مباني فوق هستند. ح - بانک مرکزي در اين موارد به گردش صحيح امور به نحوي که ضوابط فوق رعايت شود نظارت مي‌کند. 2 - موسسات مالي و اعتباري موظفند تحت نظارت بانک مرکزي الزاماتي نظير نسبت‌هاي بانکي (از قبيل کفايت سرمايه، سقف فردي، پرداخت اعتبار به ذينفع واحد)، محدوديت اعطاي تسهيلات به سهامداران و مديران موسسات و افراد و واحدهاي وابسته به آنان (حقيقي يا حقوقي)، تعيين سود سپرده‌ها و تسهيلات و نيز محدوده قابل رقابت (شيوه تبليغات و ارائه جوايز به سپرده‌گذاران) را رعايت نموده و از انجام هر نوع فعاليت پولي و بانکي خارج ضوابط خودداري کنند. در صورت عدم رعايت موارد فوق، بانک مرکزي از فعاليت موسسات متخلف جلوگيري مي نمايد. بانک مرکزي مراتب عدم رعايت و نوع اقدام براي محدود کردن فعاليت بانکي موسسات متخلف را به نيروي انتظامي منعکس نموده و نيروي انتظامي موظف به انجام اقدامات موردنظر بانک مرکزي در رابطه با فعاليت‌هاي پولي و بانکي موسسه متخلف خواهد بود. 3 - موسسات مالي و اعتباري که اجازه فعاليت از بانک مرکزي اخذ کرده و يا در آينده اخذ کنند، صرفا" در محدوده مجاز و طبق ضوابط تعريف شده مي توانند فعاليت کنند. 4 - کليه موسسات مشمول موظفند شرايط لازم براي انجام فعاليت‌هاي نظارتي بانک مرکزي را فراهم نمايند. اين نظارت از طريق به دو روش ذيل انجام خواهد گرفت: الف - بازديد نظارتي حضوري (on-site) توسط بازرسين بانک مرکزي ب - اخذ گزارش‌هاي عملکرد طبق فرم‌ها و جداول تنظيمي بانک مرکزي به صورت ادواري يا موردي. موسسات مشمول موظفند در مراجعه بازرسين بانک مرکزي، کليه اطلاعات و مدارک و مستندات مورد نياز آنان را بدون هيچ محدوديتي در اختيارشان بگذارند. همچنين گزارش‌هاي کتبي به صورت گزارش‌هاي مستمر ادواري و استعلام‌هاي موردي، به طور کامل در اختيار قرار مي‌گيرد. ماده 11. بانک مرکزي بر عمليات بانک‌هاي دولتي و غير دولتي نظارت کامل و دقيق مي‌کند و رعايت نسبت‌هاي بانکي (از جمله کفايت سرمايه، سقف فردي، ذي‌نفع‌هاي واحد، محدوديت وام به موسسين يا مديران يا وابستگان آنان و غيره) را از بانک‌ها مطالبه مي‌نمايد. در موارد عدم رعايت، بانک مرکزي حق دارد به طرق مختلف از جمله تذکر، جريمه مالي در صورت عدم رعايت دستورالعمل‌ها، تشويق و هدايت بانک‌ها به رعايت ضوابط، محدود کردن برخي شعب بانک‌ها در اعطاي تسهيلات يا جذب سپرده، محدود کردن ليسانس و پروانه بهره برداري کل بانک در انجام خدمات و فعاليت‌هاي بانکي، لغو صلاحيت برخي يا تمام اعضاي هيات مديره يا مديرعامل و ابلاغ به مجمع بانک مربوطه براي تغيير آن فرد يا افراد در مهلت معين، تعيين حداقل نقدينگي بانک‌ها، "تعليق" و در نهايت "لغو" پروانه فعاليت بانک اقدام کند. در هر مرحله از تدابير محدود کننده، متناسب با نوع و روش برخورد مديران بانک، اطلاع‌رساني لازم و مناسب به عموم مردم صورت مي پذيرد و به جامعه منعکس مي شود. ماده 12. به منظور کاهش ريسک اعتبارات و تسهيلات بانکي و حداکثر بهره‌برداري از ظرفيت سرمايه، بانک‌ها مي توانند تامين اعتبار طرح‌هاي بزرگ را به صورت مشترک (کنسرسيوم) انجام دهند. بانک مرکزي ابزارها و دستورالعمل هاي‌ لازم براي تنظيم روابط و مسئوليت‌هاي بانک‌ها را فراهم مي‌کند. ماده 13. هر يک از بانک‌ها موظفند تدابير لازم در طراحي ابزارهايي به منظور انجام موارد زير را اتخاذ کنند: 1 - تشويق خوش حسابي و تشديد جرايم و محروميت‌ها و محدوديت‌هاي اقتصادي و پولي و بانکي و خدماتي براي مشتريان بد حساب و معوقه‌ها. 2 - اختصاص مزايا و مساعدت‌ها فقط براي مشتريان خوش حساب 3 - محروميت و محدوديت خدمت بانکي به مشتريان بدحساب، متناسب با بدحسابي آنها ماده 14. کارمزد خدمات طبق جدول مصوب اعمال مي شود. جدول کارمزد خدمات حداکثر رقم، با ملاحظه حداقل کيفيت است. بديهي است بانک‌ها در ارتقاي کيفيت و تقليل نرخ با يکديگر رقابت خواهند کرد. اين جدول حداکثر تا تاريخ 15 شهريور 87 توسط بانک مرکزي ابلاغ و از 15 مهرماه 87 در کليه بانکها قابل اجرا خواهد بود. ماده 15. به منظور تنوع بخشي به روش ها و ابزارهاي اعتباري، ساختار قراردادهاي با نرخ سود شناور (float) طراحي و ايجاد مي شود. 1- تسهيلات مشارکت مدني به واقع شناور است و سال به سال به ميزان سود واقعي کسب مي‌شود. 2 - سود سپرده‌هاي سرمايه‌گذاري به واقع شناور است و سال به سال به ميزان سود واقعي پرداخت مي شود. ماده 16. حداکثر حق الوکاله سپرده‌هاي سرمايه‌گذاري براي بانک‌ها سه درصد تعيين مي‌شود. تبصره 1 - بانک‌ها بايد رقم حق‌الوکاله‌ را تعيين کنند. اين رقم يکي از زمينه هاي رقابت بانک‌ها خواهد بود. تبصره 2 - رقم حق‌الوکاله‌ مي‌تواند براي بانک‌ها و براي سپرده‌هاي مختلف (کوتاه‌مدت، ويژه و بلند مدت) متفاوت باشد؛ ليکن نمي تواند از سه درصد فراتر باشد. ماده 17. سود پرداختي به سپرده گذاران براساس روش هاي زير محاسبه مي شود: 1 - محاسبه سود قطعي براساس عوايد دريافتي از تسهيلات (عقود مبادله‌اي و مشارکتي و جعاله) و کسر حق‌الوکاله بانک. اين رقم در پايان سال و براساس گزارش‌هاي حسابرسي شده و قابل اتکاء تعيين مي شود. 2 - پرداخت سود علي الحساب صرفا" در مواردي که بانک نسبت به محاسبه سود قابل وصول و پيش بيني عمليات و اقدامات اعتباري و سرمايه‌گذاري خود اقدام و ميزان سودي که با حداکثر اطمينان محاسبه و به بانک مرکزي ارائه و تائيد آن بانک را اخذ کند، مجاز است. انجام هرگونه تبليغات و پرداخت سود علي الحساب بدون طي اين مراحل غير مجاز است. ماده 18. با توجه به آثار گسترده نرخ تورم بر شاخص‌هاي اقتصادي، نيل به نرخ تورم هدف‌گذاري شده به عنوان هدف اصلي بانک مرکزي تعيين گردد براساس نرخ تورم سال 1387، ساير سياست‌ها مثل حمايت از صادرات و جايزه‌هاي صادراتي متناسب با نرخ تورم تنظيم مي شود. ماده 19. رسوب منابع جاري قرض‌الحسنه که به عنوان منابع کوتاه مدت قرض الحسنه قابل منظور کردن است، مي تواند صرف اعتبارات کوتاه مدت قرض‌الحسنه شود. ماده 20. سپرده قانوني بانک‌ها نزد بانک مرکزي در سال 1387 به شرح تعيين مي شود: - سپرده هاي جاري معادل 20 درصد - سپرده هاي قرض الحسنه معادل 10 درصد - سپرده هاي کوتاه مدت معادل 17 درصد - سپرده هاي يک ساله معادل 17 درصد - سپرده هاي دو و سه ساله معادل 15 درصد - سپرده هاي چهار ساله معادل 13 درصد - سپرده هاي پنج ساله معادل 11 درصد - ساير سپرده ها معادل 20 درصد ماده 21. منابع بانک‌ها که به صورت سپرده قانوني نزد بانک مرکزي توديع شده و پس از کاهش سپرده قانوني آزاد مي‌گردد، در مرحله اول براي تسويه بدهي بانک‌ها به بانک مرکزي اختصاص مي يابد و در مرحله بعد توصيه مي شود براي تامين اعتبار طرح‌هاي توليدي و سرمايه‌گذاري و سرمايه در گردش واحدهاي توليدي اختصاص ‌يابد. ماده 22. به منظور فراهم آوردن ابزار مناسب براي نقل و انتقالات و مبادلات روزانه مردم و کاهش اثرات افزايش نقدينگي ناشي از صدور چک‌هاي بين بانکي: 1 - از ابتداي ارديبهشت سال 1387 طبق مصوبه هيات وزيران، ايران چک صرفا" توسط بانک مرکزي منتشر و هزينه‌هاي طراحي و چاپ آن توسط بانک مرکزي پرداخت مي شود. در زمان تحويل ايران چک هاي مزبور به بانک‌هاي تجاري و تخصصي صد در صد معادل ريالي آن توسط بانک مرکزي وصول مي شود. 2- بانک‌ها در صدور چک تضميني، چک‌ پول، چک مسافرتي و چک بين بانکي، معادل ريالي چک صادره را به سرفصل حساب‌هاي متفرقه (ساير) منتقل و آن را از منابع قابل پرداخت تسهيلات خود کسر مي‌کنند. منابع مزبور صرفاً براي تسويه چک صادره و پرداخت معادل آن در زمان ارائه چک به بانک قابل مصرف خواهد بود. ماده 23. بانک‌ها براي هريک از فعاليت ها و خدمات خود، فهرست باز بيني (چک ليست) مدارک لازم براي انجام کار و همچنين مراحل انجام کار را تنظيم و به صورت عمومي در اختيار مشتريان قرار دهند. اين فهرست متناسب با طرحها و اعتبارات در مقياس‌هاي مختلف (طرحهاي کوچک، متوسط، بزرگ، خيلي بزرگ) تنظيم مي‌گردد. قبول درخواست مشتري و تشکيل پرونده منوط به ارائه مدارک طبق چک ليست است و پيشنهادهاي فاقد مدارک کامل، به مشتري عودت مي‌شود تا آن را کامل کند. براي هريک از عقود و در هر يک از حدود اعتباري مشتريان، زمان پاسخ گويي حداکثر چهل و پنج روز تعيين مي شود. کاهش زمان مي تواند به عنوان موضوع رقابت بانک‌ها مطرح باشد. ماده 24. سقف فردي تسهيلات و تعهدات براي تصميم گيري هيات مديره هر بانک، معادل 5 درصد سرمايه پايه آن بانک تعيين مي شود. تصويب تسهيلات مازاد بر آن سقف با مجوز بانک مرکزي مجاز خواهد بود. ماده 25. هر يک از بانک‌هاي دولتي، غير دولتي و موسسات مالي و اعتباري موظفند گزارش وضعيت مالي و پولي خود، شامل شاخص‌هاي زير را به صورت ماهانه و حداکثر تا روز پنجم ماه بعد به صورت عمومي منتشر کنند: 1- حجم کل سپرده‌ها، 2- حجم کل اعتبارات، 3- نسبت کفايت سرمايه، 4- تعداد شعب (متمرکز آنلاين، عادي و سنتي) 5- سود حاصل (ترازنامه آزمايشي)، 6- تعداد کارکنان، 7- تعداد کارت بانک به تفکيک اعتباري و بدهي، 8- درصد اعتبارات معوق، 9- بدهي به بانک مرکزي، 10- شاخص‌هاي متناسب با معرفي بانکداري الکترونيکي، 11- آخرين رقم سود تقسيم شده براي سپرده‌گذاري) (dash board. ماده 26. بانک‌ها و موسسات مالي و اعتباري موظفند يک نسخه از هر يک از مصوبات اعتباري بالاتر از 10 ميليارد ريال را بر اساس ساز و کاري که با بانک مرکزي توافق مي‌کنند به اين بانک ارسال نمايند. شرط پرداخت اعتبارات بالاي پنجاه ميليارد ريال توسط بانکها، اخذ تاييديه لازم از بانک مرکزي مي باشد. تبصره: تصويب اعتبار براي هر يک از مشتريان بر اساس سوابق خوش حسابي و خوش قولي آنان و منوط به انجام اعتبار سنجي مشتري و احراز اعتباري است. اعتبار سنجي مشتريان با توجه به سطح تسهيلات دريافتي توسط بانک يا مؤسسات اعتبارسنجي (پس از تشکيل و استقرار آنها) انجام خواهد گرفت. يک نسخه از هر يک از مصوبات اعتباري بالاتر از ده ميليارد ريال به همراه گزارش اعتبار سنجي به بانک مرکزي ارسال مي گردد. ماده 27. تاسيس و توسعه شرکت‌هاي سرمايه‌گذاري بانک‌ها مجاز نيست. شرکت‌هاي سرمايه‌گذاري بانک‌ها مجاز به افزايش سرمايه‌گذاري مستقيم در طرح‌ها و پروژه‌هاي اقتصادي و توليدي نيستند. بانک‌ها موظفند نسبت به فروش دارائي‌هاي ثابت و شرکت هاي وابسته و تابعه و سهام شرکت‌هاي سرمايه‌گذاري در سال 1387 اقدام کنند. موارد استثناء با مجوز بانک مرکزي تعيين شده و موارد مزبور به همراه گزارش توجيهي بانک مرکزي در هر سه ماه يکبار براي رئيس جمهور ارسال مي شود. ماده 28. توسعه شبکه بانکي ايران در خارج از کشور در قالب دفتر نمايندگي، شعبه، احداث بانک مستقل توسط يک يا چند بانک ايراني يا با مشارکت بانک‌هاي خارجي با مجوز بانک‌ مرکزي مجاز و مورد تاکيد است. تنظيم شبکه بانکي در نقاط مختلف دنيا با هماهنگي وزارت امور خارجه توسط بانک مرکزي انجام مي شود. ماده 29. احداث شعب بانک‌هاي خارجي يا احداث بانک در ايران با مشارکت سهامدار خارجي طبق مقررات بانک مرکزي مجاز است. ماده 30. برنامه فروش سهام بانک‌هاي مشمول خصوصي سازي و همچنين احداث شعب بانک‌هاي خارجي يا موسسات وابسته بانکي در ايران، با جديت دنبال مي‌شود و بانک مرکزي نسبت به صدور مجوزهاي لازم در اين زمينه اقدام مي‌نمايد. ماده 31. بانک مرکزي و بانک‌هاي دولتي و غير دولتي، در سال 1387، واقعيات و نقاط مثبت و سلامت نظام پولي و بانکي ايران در مجامع بين‌المللي و نشريات تخصصي و سمينارهاي معتبر را منعکس مي‌کنند. همچنين به منظور برقراري ارتباط در حوزه عمليات اجرايي و تخصصي و حرفه‌اي، با مسئولين بانک‌ها و موسسات مالي بين‌المللي، برنامه‌ريزي و اقدام مي‌کنند. هماهنگي امور به عهده بانک مرکزي است. ماده 32. بانک مرکزي بانک‌ها را براي طراحي و ارائه ابزارهاي متنوع براي کاهش ريسک سرمايه‌گذاران همچون پوشش تغييرات نرخ ارز (اعم از ارز به ريال يا ارزهاي مختلف به يکديگر) و پوشش ريسک تغييرات نرخ سود، تشويق مي‌کند. طرح‌ها و روش‌هاي مختلف براساس قانون عمليات بانکي بدون ربا تنظيم مي‌شود و بانک مرکزي پس از تصويب کميسيون اقتصاد استفاده از روشها و ابزارهاي جديد را ابلاغ مي‌كند. ماده 33. به منظور تنظيم بازار ارز، پيش‌بيني‌پذير کردن نرخ ارز و کاهش ريسک سرمايه گذاران، پيش خريد ارز به صورت سلف انجام و ترتيبات آن توسط بانک مرکزي اعلام خواهد شد. ماده 34. بانک مرکزي بازار بين بانکي ريالي را براي انجام مبادلات عمده بين بانک‌ها راه‌اندازي مي‌کند. ماده 35. اتاق تسويه آني (ساتنا) و انتقال‌هاي پولي براي مبادلات "بانک به بانک" (b2b) و "مشتري به مشتري" (c2c) از 25 فروردين ماه به صورت کاملاً الکترونيکي راه‌اندازي مي شود. ماده 36. بانک‌ها موظفند ترتيباتي اتخاذ کنند که ارائه خدمات بانکي در روزهاي آخر ماه با ساير ايام تفاوتي نداشته باشد. بانک مرکزي بر حسن اجراي اين رويه، نظارت خواهد کرد، ماده 37. با توجه به تصويب قانون مبارزه با پول‌شويي، بانک مرکزي نسبت به اجراي کامل آيين نامه مبارزه مبارزه با پولشويي در بانکها پس از طي شدن مراحل قانوني و ابلاغ آن اقدام مي‌نمايد. بانک‌ها موظفند نسبت به آموزش کارکنان و ترويج اجراي کامل اين آيين‌نامه اقدام کنند. ماده 38. بانک‌ها با اصلاح مديريت مالي خود، آمادگي خود را براي پذيرفتن و اعمال استانداردهاي "بازل 2" فراهم کنند. آموزش کارکنان، اصلاح نسبت‌هاي مالي، افزايش کنترل‌هاي داخلي و مديريت ريسک جامع (اعتباري بازار و عملياتي) ملاک و مقدمات انجام کار خواهند بود. ماده 39. هر يک از بانک‌ها نسبت به ايجاد "واحد ارزيابي و تطبيق" (compliance department) اقدام کنند و تعهدات ارزي، قراردادها و تعهدات ريالي اعتباري، ضمانت‌نامه‌ها و هر نوع تعهدي را پس از بررسي و تاييد اين واحد از نظر انطباق با قوانين و مقررات و ضوابط قانوني و بانکي داخلي يا بين‌المللي، انجام دهند. ماده 40. ضوابط صدور " کارت اعتباري " علاوه بر " کارت بدهي" در قالب دستورالعمل بانک مرکزي در چارچوب آيين نامه بانکداري الکترونيک در سال 1387 به مرحله اجرا درآيد. ماده 41. بانک مرکزي از کليه عواملي‌ها که منجر به سوء استفاده از ابزارهاي موجود در سيستم پولي مي‌شود و امکان فرصت‌هاي آربيتراژ را توسعه مي‌دهد، جلوگيري مي‌کند. ماده 42. بانک مرکزي در سال 1387 حداکثر معادل 50 درصد جايگزيني اوراق موجود، اوراق مشارکت منتشر كرده و ابزارهاي کاراتر و مناسب تر مديريت بازار پول را طراحي و مورد بهره برداري قرار مي‌دهد. دولت و دستگاه‌هاي دولتي در سال 1387 اوراق مشارکت در حد ضوابط خود، در شکل مشارکت واقعي صادر مي‌کنند. سود اوراق مشارکت به ميزان سود حاصل از طرح‌هاي موضوع سرمايه‌گذاري بوده و فروش قبل از سررسيد صرفا" در بازار بورس، قابل انجام است. ماده 43. بانکداري الکترونيک به عنوان اولويت اول در برنامه‌هاي اصلاح نظام خدمات پولي بانکي منظور مي‌شود؛ به نحوي که تا پايان برنامه چهارم توسعه امکان ارائه کليه خدمات پولي بانکي در محيط الکترونيکي براي عموم مردم و فعالان اقتصادي فراهم گرديد و حداقل 70 درصد عمليات پولي بانکي به صورت الکترونيکي صورت پذيرد. بر اين اساس: 1 - بانک مرکزي در انجام عمليات بانکداري الکترونيک متولي سياست‌گذاري، تعيين مقررات و استانداردهاي بانکي، مديريت تسويه بين‌بانکي، مديريت و نظارت بر امنيت تبادل الکترونيکي عمليات بين‌بانکي (از قبيل شتاب، ساتنا و... تمهيد زير ساخت امضاي الکترونيکي و گسترش فرهنگ بکارگيري خدمات پول الکترونيک مي باشد. ساير امور بانکداري الکترونيک در حوزه هاي طراحي، اجرا و بهره برداري در حيطه مسؤليت هيات مديره بانک‌ها و شرکت هاي خدمات الکترونيک بوده و خواهد بود 2 - بانک‌هاي تجاري و تخصصي با رعايت حفظ يکپارچگي و سازگار بودن سيستم بانکداري بر اساس استانداردهاي ابلاغي بانک مرکزي، لازم است توسعه بانکداري الکترونيک را به صورت core banking شبکه‌اي براي کليه خدمات بانکي تا پايان برنامه چهارم توسعه اقدام و عملياتي نمايند. 3 - تبيين و ترويج مفهوم بانکداري الکترونيک و تفاوت آن با خدمات پرداخت‌ کارتهاي بدهي و اعتباري (دستگاه‌هاي atm و pos) مورد توجه قرار مي‌گيرد تا نظام بانکي آمادگي و توانمندي لازم براي ارائه انواع خدمات پولي و بانکي را به دست آورد. 4 - گسترش بستر ثبت و مبادله هر نوع پول در بازار خدمات و بازرگاني کشور با توسعه خدمات پول الکترونيکي در سراسر بازار اقتصادي کشور مورد حمايت بانک مرکزي خواهد بود. 5 - بانک مرکزي نظام کارت اعتباري و ايجاد سامانه مديريت و هدايت به عنوان مرکز کنترل نظارت اعتبارات در نظام بانکي کشور را تنظيم و ابلاغ خواهد نمود. 6 - بانک مرکزي مقررات راهبردي نظام يف پول الکترونيک cash card به منظور استفاده در انواع پرداخت‌هاي خرد در بازار اقتصادي کشور را تدوين و ابلاغ مي‌کند. ماده 44. به منظور تسهيل امر توسعه بانکداري الکترونيکي در سال 1387 مجوز تاسيس دو بانک صددرصد الکترونيکي براي ارائه خدمات خرد بانکي به صورت غيرحضوري (retail banking) به داوطلبين تاسيس صادر مي‌شود. بانک‌هاي مزبور مجاز به عمده‌فروشي (whole sale banking) نبوده و به عنوان پيشتاز و الگوي بانکداري الکترونيکي براي مراجعات خرد فعاليت طراحي مي‌شود. ماده 45. بانک‌ها نسبت به کنترل و مراقبت در صدور و تحويل دسته چک با عنايت به سقف‌ها (حدود اعتباري) و مشخصه‌هاي (افراد داراي معوقه، چک برگشتي) متفاوت براي مشتريان مختلف دقت لازم را معمول دارند. ﻿ به گزارش خبرگزاري دانشجويان ايران (ايسنا) پايگاه اطلاع رساني دولت بخش دوم اين ابلاغيه را به شرح زير منتشر كرد: نحوه تطبيق وضع کارمندان با قانون مديريت خدمت کشوري نحوه تطبيق وضع کارمندان با جداول امتيازات فصل دهم قانون مديريت خدمت کشوري به شرح زير است: تطبيق با جدول حق شغل: ‌1- چگونگي اجراي احکام مربوط به فصل دهم قانون مديريت خدمات کشوري در مورد کارمندان آن دسته از دستگاههايي که در شمول قانون نظام هماهنگ پرداخت کارکنان دولت نبوده اند، متعاقبا اعلام مي گردد. ‌2- تطبيق کارمندان دستگاههاي مشمول، با توجه به گروههاي بيست گانه موضوع ماده يک قانون نظام هماهنگ پرداخت کارکنان دولت، به شرح زير از معادل امتيازات طبقات جدول شماره يک برخوردار مي شوند: الف- از گروه (‌1) تا گروه (‌5) معادل امتيازات طبقه (‌1) جدول شماره ‌1 ب- از گروه (‌6) تا گروه (‌20) به ترتيب معادل امتيازات طبقات (‌2) تا (‌16) جدول شماره ‌1 ‌3-تا تهيه و تدوين ضوابط مربوط به نحوه تخصيص مشاغل به طبقات جدول حق شغل، امتياز حق شغل کارمنداني که از ابتداي سال‌1388 در دستگاههاي مشمول اشتغال مي يابند، موقتا با توجه به مدرک تحصيلي، مطابق جدول شماره (‌5) در يکي از طبقات جدول حق شغل (جدول شماره ‌1) قرار مي گيرند. جدول شماره (‌5) طبقات جدول ـ تحصيلات طبقه يک ـ ديپلم و پايين تر طبقه سه ـ کارداني (فوق ديپلم) طبقه چهار ـ کارشناسي (ليسانس) طبقه پنج ـ کارشناسي ارشد (فوق ليسانس) طبقه شش ـ دکتري تبصره- مشمولين طبقه (‌1) و (‌3) جدول فوق در صورت دارا بودن سوابق خدمت دولتي به ازاي هر پنج سال تجربه مربوط و مشابه و مشمولين ساير طبقات جدول مذکور به ازاي هر (‌4) سال تجربه مربوط و مشابه، يک طبقه و حداکثر تا شش طبقه ارتقا مي يابند. سوابق دولتي غير مربوط براي ارتقا به هر طبقه به ميزان يک دوم قابل محاسبه خواهد بود. ‌4- تطبيق وضع کارمندان در رتبه هاي شغلي به شرح بندهاي زير انجام مي شود: الف: کارمنداني که در اجراي طرح مسير ارتقاي شغلي، موضوع تصويب نامه هاي شماره ‌4169 ت/‌25703 ه مورخ ‌1381/5/23، ‌2552 / ت ‌29933 ه مورخ ‌1383/1/26، ‌2774/ ت‌30397 ه مورخ ‌1383/1/29 هيئت وزيران و اصلاحات بعدي آن و دستورالعمل هاي مربوط، از عناوين ارشد، خبره و عالي برخوردار شده اند با همان عناوين در رتبه هاي جدول حق شغل قرار مي گيرند. ب: کارمنداني که در اجراي ماده (‌8) قانون نظام هماهنگ پرداخت کارمندان دولت از ‌80 درصد مجموع حقوق و فوق العاده شغل مشابه قانون اعضاي هيئت علمي برخوردار شده اند، متناسب با جدول مربوط (رديف ‌1- مربي، رديف ‌2- استاديار، رديف ‌3- دانشيار) شناخته شده اند، به ترتيب همتراز رتبه هاي ارشد، خبره و عالي جدول حق شغل قرار مي گيرند. ج- کارمنداني که در شمول بندهاي (الف و ب) قرار نمي گيرند، بدوا در رتبه مقدماتي قرار گرفته و به ازاي هر ‌6 سال سابقه خدمت تمام وقت با تجربه مربوط و مشابه و يا ‌10 سال تجربه غير مربوط، به يک رتبه بالاتر، ارتقا مي يابند. کارمندان مشمول اين بند در مشاغل تا سطح کارداني حداکثر تا رتبه پايه و در مشاغل سطح کارشناسي و بالاتر، حداکثر تا رتبه ارشد ارتقا مي يابند. د: آن دسته از کارمندان آموزش و پرورش که به صورت توامان مشمول بند (الف و ب) مي باشند از بالاترين رتبه يکي از بندهاي فوق برخوردار خواهند شد. ه: کارمنداني که در سال ‌1388 در دستگاههاي اجرايي اشتغال مي يابند در رتبه مقدماتي قرار مي گيرند، در صورتي که اين قبيل کارمندان داراي سابقه خدمتي دولتي باشند، بر اساس سوابق مذکور و به ازاي هر شش سال سابقه خدمت دولتي تمام وقت با تجربه مربوط و مشابه، به يک رتبه بالاتر ارتقا مي يابد (مشاغل تا سطح کارداني حداکثر تا رتبه ارشد ارتقا مي يابند). سنوات دولتي غير مربوط اين قبيل کارمندان براي ارتقا به هر رتبه به ميزان يک دوم قابل محاسبه خواهد بود. ‌5- امتياز فوق العاده مديريت هر يک از عناوين مديريت و سرپرستي (مديران حرفهاي) به شرح جدول شماره ‌6 و بر اساس جدول شماره ‌2 و با توجه به سطح مديريت تعيين مي شود. جدول شماره ‌6 عناوين مديريت و سرپرستي ـ رديف مربوط معاون اداره و همتراز ـ ‌5 رييس اداره و همتراز ـ ‌4 معاون مدير کل و همتراز ـ ‌3 مديرکل و همتراز ـ ‌2 معاون موسسه و همتراز ـ ‌1 تبصره: موارد همترازي بايد به تاييد معاونت توسعه مديريت و سرمايه انساني رئيس جمهور برسد. در مواردي که قبلا تاييد لازم اخذ شده باشد کماکان ملاک عمل براي تعيين امتياز فوق العاده مديريت مي باشد. ‌6- به منظور تطبيق وضع کارمندان دستگاههاي اجرايي با جدول حق شاغل، مدارک تحصيلي کارمندان (مدارک علمي و داراي ارزش استخدامي) براي تعيين امتياز تحصيلات، سنوات خدمت و تجربه، دوره هاي آموزشي و مهارتها و تواناييهاي فردي ملاک عمل قرار گرفته و متناسب با رديف هاي جدول شماره ‌3 بر اساس جدول شماره ‌7 معين مي شود. جدول شماره ‌7 مقطع تحصيلي ـ رديف جدول شماره ‌3 ديپلم ـ ‌1 فوق ديپلم ـ ‌2 ليسانس ـ ‌3 فوق ليسانس و دکتراي حرفه‌اي ـ ‌4 دکتراي تخصصي ph. d ـ ‌5 تبصره: به ازاي هر سال سابقه خدمت در مشاغل سرپرستي يک درصد و در مشاغل مديريتي دو درصد به ترتيب حداکثر ‌10 درصد و ‌20 درصد از مجموع سقف امتيازات شاغل موضوع ماده (‌66) قانون به امتيازات حق شاغل کارمندان مشمول اضافه مي شود. در هر حال مجموع امتيازات موضوع اين تبصره نبايد از ‌20 درصد سقف حق شاغل تجاوز نمايد. افرادي که در طول سال جاري از يکي از فوق العاده هاي موضوع بندهاي (‌2) و (‌6) اين دستورالعمل بهره مند باشند در صورتي که در سال جاري فاقد شرايط قانوني برخوردار از فوق العاده هاي مذکور گردند، به همان نسبت از حکم کارگزيني آنها کسر مي گردد و در صورتي که مجددا در سال جاري حائز شرايط مربوط گردند معادل مبالغ کسر شده از اين بابت براي مدت پس از احراز شرايط با آنها پرداخت خواهد شد. تبصره ‌2: دوره هاي آموزشي که براي آنها امتياز حق شاغل منظور مي شود ملاک محاسبه براي اعطاي گواهينامه هاي مهارتي، تخصصي و تخصصي ـ پژوهشي نخواهد بود. تبصره ‌3: حداکثر امتياز قابل احتساب بابت سنوات خدمت و تجربه کارمند (‌30) سال است. حق شاغل کارمندان نبايد از ‌75 درصد حق شغل وي تجاوز كند. ‌7- امتياز حق شاغل کارمنداني که داراي مدرک تحصيلي پايين تر از ديپلم هستند و به موجب مقررات گذشته در دستگاههاي اجرايي اشتغال يافته اند به شرح جدول شماره ‌8 تعيين مي شود. جدول شماره ‌8 مدرک تحصيلي ـ پايين تر از ديپلم امتياز تحصيلات ـ ‌1100 امتياز دوره هاي آموزشي مصوب ـ به ازاي طي هر يک ساعت دوره آموزشي مصوب، نيم امتياز (حداکثر ‌500امتياز) امتياز مهارت و توانايي‌ها ـ ‌200 امتياز سنوات خدمت در هر سال ـ ‌10 امتياز تجربه مربوط و مشابه در هر سال ـ ‌8 ‌8- حقوق و مزاياي کارمندان در سال‌1388 در دو مرحله به شرح زير تطبيق و تعيين مي شود: (مرحله اول) الف: در مرحله اول امتياز حق شغل، شاغل و فوق العاده مديريت کارمندان بر اساس اين دستورالعمل تعيين و سپس با ضريب موضوع ماده ‌125 قانون مديريت خدمات کشوري (ضريب ‌500 ريال) محاسبه مي شود. ب: در صورتي که حقوق ثابت و فوق العاده هاي مشمول کسور بازنشستگي هر يک از کارمندان که به موجب قوانين و مقررات قبلي دريافت مي نموده اند کاهش يابد، تا ميزان دريافتي قبلي (حقوق و فوق العاده هاي مشمول کسور بازنشستگي مندرج در آخرين حکم کارگزيني (سال ‌1387 کارمند) به استثناء فوق العاده سختي شرايط محيط کار و نوبت کاري) به عنوان تفاوت تطبيق، براي کارمند منظور مي شود (مرحله دوم) الف: براي تعيين حقوق و مزاياي کارمندان در سال ‌1388، کل امتيازات مکتسبه کارمند (در رديف الف مرحله اول) با ضريب مصوب دولت براي سال ‌1388 با (ضريب ‌600 ريال) محاسبه شده و سپس ميزان تفاوت تطبيق موضوع بند " ب" و ساير پرداختي هايي که به موجب اين دستورالعمل به کارمند تعلق مي گيرد (نظير عايله مندي و اولاد، سختي کار و... به آن افزوده مي شود. ب: در صورتي که حقوق ناشي از اجراي بند " الف" مرحله دوم (‌600× (حق شغل، شاغل و فوق العاده مديريت) به علاوه تفاوت تطبيق هر يک از کارمندان نسبت به دريافتي قبلي (حقوق و فوق العاده هاي مشمول کسور بازنشستگي مندرج در آخرين حکم کارگزيني به استثناء فوق العاده سختي شرايط محيط کار و نوبت کاري در سال ‌1387) آنان کمتر از ‌15 درصد افزايش داشته باشد به استثناء جز "ب" بند (‌11) ماده واحده قانون بودجه سال ‌1388 کل کشور، تا ‌15 درصد افزايش يافته و در حکم کارگزيني کارمند درج مي شود. ج: در صورتي که با اجراي بندهاي فوق، ميزان افزايش حقوق ثابت، فوق العاده هاي مشمول کسور بازنشستگي و کمک هزينه عايله مندي و اولاد مشمولين دريافت کمک هزينه عائله مندي و اولاد، نسبت به دريافتي قبلي (حقوق و فوق العاده هاي مشمول کسور، بازنشستگي و کمک هزينه عائله مندي و اولاد مندرج در آخرين حکم کارگزيني سال ‌1387) کمتر از يک ميليون ريال افزايش داشته باشد اين تفاوت تا سقف مذکور به جمع تفاوت موضوع بند " ب" افزوده خواهد شد. اين مبلغ در مورد کارمنداني که از کمک هزينه عائله مندي و اولاد برخوردار نمي شوند ششصد هزار ريال خواهد بود. ‌9: امتيازات موضوع فصل دهم قانون مديريت خدمات کشوري تا سقف افزايش مندرج در جز " ب" بند (‌11) قانون بودجه سال ‌1388 کل کشور مصوب و استفاده از آن موکول به تعيين تفصيلي مشاغل و ارائه توجيهات مربوط دستگاه اجرايي و تاييد معاونت توسعه مديريت و سرمايه انساني رئيس جمهور و تصويب شورا توسعه مديريت خواهد بود. دستگاههاي اجرايي مي توانند در شرايط و موارد خاص نسبت به افزايش امتيازات شغل، شاغل و فوق العاده مديريت آن دستگاه، با ارائه پيشنهاد لازم به همراه ذکر دلايل و مستندات توجيهي، در چارچوب امتيازات فصل دهم قانون مديريت خدمات کشوري و افزايشهاي پيش بيني شده موضوع جزء " ب" بند (‌11) قانون بودجه سال ‌1388 براي طرح موضوع در شوراي توسعه مديريت و سرمايه انساني اقدام نمايند. ‌10- تعيين و برقراري فوق العاده هاي بندهاي ‌5، ‌6 و ‌10 ماده (‌68) و فوق العاده بهره وري غير مستمر موضوع ماده (‌69) با رعايت مفاد قانون فوق موکول به ارائه پيشنهاد لازم به معاونت توسعه مديريت سرمايه انساني رئيس جمهور و تصويب شوراي توسعه مديريت و سرمايه انساني است. ‌11: تا تعيين تفيصيلي مشاغل اختصاصي و عمومي هر يک از دستگاههاي اجرايي و ابلاغ دستورالعمل نحوه تطبيق هر يک از مشاغل عمومي و اختصاصي هر دستگاه به يکي از طبقات حق شغل در قالب سقف مقرر در بند (‌8) فوق، جداول فصل دهم قانون مديريت خدمات کشوري و نحوه تطبيق کارکنان با جداول ياد شده بر اساس مفاد اين دستورالعمل مورد عمل خواهد بود. ‌12- آن دسته از کارکنان وزارت بهداشت که طي سال ‌1387 از فوق العاده محروميت از مطب و حق الزحمه تمام وقتي برخوردار بوده اند در سال جاري نيز به نسبت ميزان ارائه خدمت و حضور در هر مورد و در مجموع حداکثر در سقف دريافتي سال ‌1387 و در مجموع حداکثر در حد اعتبارات مصوب وزارت مذکورو از محل اعتبارات مشابه سال ‌1387 به شرط ارائه خدمات در خارج از وقت اداري و ايام تعطيل و نياز به خدمات آنان در مواقع ضروري در صورت حضور در محل کار و انجام وظايف محوله به ميزان حق الزحمه به آنان پرداخت خواهد شد. در صورتي که در سال ‌1388 ميزان حضور و ارائه خدمات هر يک از کارکنان مشمول در هر مورد کاهش داشته باشد به همان نسبت از سقف قابل دريافت همان فرد در سال‌1387 کسر مي شود. حداکثر تا ‌20 درصد کل کارکنان وزارت بهداشت مي توانند از مزاياي اين بند يا اضافه کاري يا حق التدريس موضوع بند (‌9) ماده (‌68) قانون مديريت خدمات کشوري بدون رعايت سقف ‌50 درصد مذکور دربند ياد شده استفاده نمايند. اضافه کار و حق التدريس ساير کارکنان وزارت مذکور نبايستي از ‌50 درصد حقوق ثابت و فوق العاده هاي مستمر فرد تجاوز نمايد. ‌13: به منظور تطبيق وضعيت کارمندان با اين دستورالعمل کميته اي تحت عنوان کميته اجرايي قانون مديريت خدمات کشوري در دستگاههاي مشمول اين قانون با ترکيب اعضاي زير تشکيل مي شود: الف: معاون توسعه مديريت و منابع انساني دستگاه و يا ساير عناوين مشابه ب: بالاترين مسئول پرسنلي دستگاه ج: بالاترين مسئول طبقه بندي مشاغل دستگاه د: بالاترين مسئول تشکيلات و بودجه دستگاه ه- نماينده واحد استاني بنا به تشخيص بالاترين مقام دستگاه. خبرنگاران اقتصادي خبرگزاري‌ها و مطبوعات روز چهارشنبه از منطقه آزاد تجاري - صنعتي ارس بازديد كردند و در اين بازديد يك روزه كه با نشست خبري معاون اقتصادي و سرمايه‌گذاري سازمان همراه بود، از نزديك با فعاليت‌هاي اين منطقه آشنا شده و از دو كارخانه توليد نخ و خودروسازي ديدن كردند. به گزارش خبرنگار اقتصادي خبرگزاري دانشجويان ايران (ايسنا)، ايرج حاتمي - معاون اقتصادي و سرمايه‌گذاري سازمان منطقه آزاد تجاري - صنعتي ارس در نشست خبري خود با بيان اين كه اين منطقه با جمهوري نخجوان، ارمنستان، ‌آذربايجان و تركيه همسايه است و با 51 هزار هكتار مساحت در چهار منطقه فعال است، گفت: كاربري‌هاي صنعتي، ‌ بازرگاني‌، گردشگري و آموزشي در اين چهار منطقه ايجاد شده است. در محدوده شماره يك به لحاظ اين ‌كه سابقه منطقه ويژه داشت، عمليات عمراني زودتر آغاز شد و احداث زيرساخت‌ها در محدوده‌هاي سه گانه ديگر از يك سال پيش آغاز شده است. او با بيان اين‌كه فعاليت‌ها در منطقه آزاد ارس از سال 1382 آغاز شده است تاكيد كرد: ‌ در حال حاضر 54 فعال اقتصادي در منطقه فعاليت مي‌كنند و 58 شركت عمراني داراي مجوز در منطقه ارس حضور دارند. وي با اشاره به اين‌كه آخرين آمار توليد ناخالص داخلي منطقه رقم 320 ميليون دلار را نشان مي‌دهد خاطر نشان كرد: ‌اين درآمد حاصل توليد، خدمات، بازرگاني، صادرات، واردات و ارائه خدمات آموزشي است. حاتمي با بيان اين‌كه هم‌اكنون دو هزار و 200 دانشجو در منطقه ارس حضور دارند، گفت: ‌ خدمات گردشگري منطقه در همه ايام سال برقرار است، اما در تعطيلات استقبال گردشگران از منطقه بيش‌تر است. به طوري كه امسال حدود يك ميليون و 270 هزار نفر از اين منطقه ديدن كردند. معاون منطقه آزاد ارس با بيان اين كه اكنون آنچه در منطقه به عنوان سرمايه‌گذاري فعال موجود است، رقمي معادل 200 ميليارد تومان را نشان مي‌دهد يادآور شد: ‌در حال حاضر 17 پروژه در منطقه در حال اجراست كه هفت پروژه تا پايان سال به پايان مي‌رسد و 10 پروژه ديگر در نيمه اول سال آينده فعال خواهد شد. او تاكيد كرد: ‌سرمايه‌گذاري بخش دولتي در اين منطقه فقط در زمينه زيرساخت‌هاست و مجموع 17 واحد در حال اجرا، سرمايه حدود 800 ميليارد توماني را به همراه دارد كه معادل چهار برابر حجم سرمايه‌گذاري كنوني است. حاتمي ادامه داد: ‌ يك پروژه تصفيه بنزين در حال اجراست كه توانايي تصفيه 12 هزار بشكه بنزين در روز را دارد. فاز اول اين طرح با سرمايه 10 ميليارد تومان امسال اجرا مي‌شود و تا سال آينده اين رقم به 30 ميليارد تومان خواهد رسيد همچنين تاسيس يك نيروگاه 500 مگاواتي، يك كارخانه ريسندگي و بافندگي، ‌كارخانه توليد نان صنعتي، ‌ كارخانه توليد گرانول و كارخانه توليد كيسه‌هاي پلاستيكي از ديگر پروژه‌هاي در دست اجرا در منطقه است. وي اشاره كرد كه بزرگ‌ترين رقم سرمايه‌گذاري در منطقه كه نيمي از مجموع سرمايه‌گذاري را دربرمي‌گيرد، مربوط به نيروگاه است كه 85 درصد حجم سرمايه‌گذاري آن به صورت فاينانس از كشور دانمارك تامين شده است. او در ادامه اين نشست خبري با بيان اينكه ايجاد رونق در فضاي كسب كار منطقه از برنامه‌هاي دردست اقدام است گفت: ‌ در حال حاضر يك بسته حمايتي تهيه شده كه براساس آن در سايت‌هاي محدوده‌ منطقه آزاد بخش‌هايي در اختيار كشورهاي همجوار قرار مي‌گيرد تا بتوانند در آن به صورت ويژه سرمايه‌گذاري كنند. حاتمي ايجاد مناطق آزاد مشترك را طرح ديگري اعلام كرد كه هم اكنون به دولت فرستاده شده و مراحل نهايي تصويب را نيز گذرانده است. او با بيان اين‌كه در حال حاضر فضاسازي‌ها عليه ايران به گونه‌اي است كه سرمايه‌گذاران خارجي براي ورود به كشورمان احتياط مي‌كنند، گفت: ‌ براساس قانون امكان فروش زمين به خارجي‌ها وجود ندارد اما به دليل اين‌كه سرمايه‌گذاران خارجي براي حضور در كشورمان تمايل زيادي دارند، هم اكنون 12 سوله هزار متر مربعي در حال آماده‌سازي است كه تا دو ماه آينده امكان واگذاري آن با اجاره پايين به سرمايه‌گذاران خارجي فراهم مي‌شود. وي ايجاد شهرك‌هاي صنعتي مشترك و آماده كردن سوله‌هاي صنعتي را از برنامه‌هاي جدي سازمان منطقه آزاد تجاري صنعتي ارس دانست و درباره احتمال تاثيرگذاري تحريم‌ها بر فعاليت‌هاي اين منطقه گفت: ‌البته منطقه آزاد ارس هنوز به آن فعليت نرسيده كه بتواند درباره تاثير تحريم‌ها بر فعاليت‌هاي آن اظهارنظر كرد. معاون اقتصادي و سرمايه‌گذاري سازمان منطقه آزاد تجاري صنعتي ارس در ادامه نشست خبري با بيان اين كه اين منطقه دو سال پي در پي رتبه اول جذب گردشگر را كسب كرده است يادآور شد: ‌ در حال حاضر براي احداث فرودگاه در منطقه مكان‌يابي شده و اگر سازمان محيط زيست محلي شناسايي شده را تاييد كند، برنامه احداث فرودگاه آماده است. وي با بيان اين كه هزينه احداث فرودگاه در منطقه صد ميليون يورو برآورد شده است گفت: برنامه زمان‌بندي احداث فرودگاه دو ساله است، همچنين اين فرودگاه بين‌المللي توانايي جابه‌جايي 17 ميليون مسافر در سال را دارد و براي فرود هواپيماي ايرباس 200 نفره طراحي شده است. او ادامه داد: ‌البته هدف تاسيس يك شهرك فرودگاهي در يك منطقه دو هزار و 800 هكتاري است كه 700 هكتار آن فرودگاه و بقيه كاربري‌هاي مكمل است. حاتمي در ادامه با تاكيد براين كه واردات در منطقه تنها براي مواد اوليه است، تاكيد كرد: مناطق اروند، ارس و انزلي از تجارت چمداني منع شده‌اند و كالاهاي وارداتي يا مواد اوليه صنايع است و يا سهميه‌اي است كه جهت اخذ درآمد تعيين كرده است. او با بيان اينكه كم‌تر از نيم درصد واردات كشور از منطقه ارس صورت مي‌گيرد گفت: ‌عمده صادرات منطقه مربوط به مشتقات نفتي به‌خصوص قير است، به طوري كه در سال گذشته 81 ميليون دلار قير از منطقه به كشورهاي گرجستان، ارمنستان، آذربايجان، افغانستان و كنيا صادر شده است، البته امسال ركورد صادرات قير در منطقه افزايش يافت و پيش‌بيني مي‌شود حداقل اين رقم به صد ميليون دلار برسد. وي هم‌چنين صادرات بنزين، گازوئيل و روغن را از ديگر فعاليت‌هاي تجاري اين منطقه خواند و گفت: ‌ صادرات بنزين از منطقه با قيمت آزاد حدود 1. 5 ماه است كه آغاز شده و هنوز آمار دقيقي از آن در دست نيست. او حجم صادرات حاصل از توليد در پنج ماه اول سال جاري را معادل 14 ميليون و 148 هزار و 270 دلار اعلام و خاطر نشان كرد: اين رقم در پنج ماهه اول سال گذشته 9 ميليون و 781 هزار و 299 دلار بوده است. وي با بيان اين كه واردات منطقه با كاهش 17 درصدي نسبت به سال گذشته مواجه است گفت: ‌ در پنج ماه اول امسال 97 ميليون و 980 هزار و 200 دلار واردات در منطقه انجام شده است. *معرفي سازمان منطقه آزاد تجاري - صنعتي ارس* منطقه آزاد ارس به منظور تسريع در انجام امور زيربنايي، عمراني و آباداني، رشد و توسعه اقتصادي سرمايه‌گذاري و افزايش درآمد عمومي ايجاد اشتغال سالم و مولد، تنظيم بازار كار و كالا، حضور فعال در بازارهاي جهاني و منطقه‌اي توليد و صادرات كالاهاي صنعتي وتبديلي و ارائه خدمات در تاريخ 2/6/1382 به تصويب مجلس شوراي اسلامي رسيد و در اواخر شهريورماه 83 به تصويب اساس‌نامه منطقه آزاد تجاري، صنعتي ارس رسما آغاز بكار كرد. اين سازمان و شركت‌هاي وابسته به آن از شمول قوانين عمومي دولت مستثني بوده و منحصرا براساس قانون چگونگي اداره مناطق آزاد تجاري صنعتي جمهوري اسلامي ايران و اساس‌نامه مربوطه اداره مي‌شود، در موارد پيش‌بيني نشده در قانون و اساس‌نامه‌هاي مرتبط، اداره امور منطقه آزاد تابع قانون تجارت است. منطقه آزاد ارس به عنوان بزرگ‌ترين منطقه آزاد كشور با وسعتي بيش از 51 هزار هكتار در نقطه صفر مرزي و نزديك جمهوري‌هاي ارمنستان، آذربايجان و جمهوري خودمختار نخجوان واقع شده است. خاصيت ذاتي سرمايه بويژه سرمايه بخش خصوصي اطمينان يافتن از بازگشت آن سوددهي سرمايه‌گذاري است و اين جز با انجام مطالعات دقيق و علمي و كارشناسي ميسر نخواهد شد. سازمان منطقه آزاد ارس با علم به اين موضوع در سه سال گذشته اقدام به انجام مطالعات راهبردي در اين زمينه كرده است، خروجي اين مطالعات تعيين و روشن كردن فرصت‌هاي سرمايه‌گذاري در سپهر جهاني و منطقه‌اي است. براساس يافته‌هاي اين مطالعات كه بخش عمده‌اي از مزيت‌هاي و ماموريت‌هاي بالقوه و بالفعل منطقه آزاد ارس را مشخص و تعريف مي‌كند، طرح جامع منطقه تهيه و در ‌آن متناسب با پتانسيل‌هاي سرمايه‌گذاري منطقه، سايت‌ها و زون‌هاي متعددي طراحي و جانمايي شده است. از اين رو سازما‌ن‌ منطقه آزاد ارس به تدريج و با اولويت‌بندي نسبت به تعريف و احيانا انجام فازهاي مطالعاتي برخي پروژه‌هاي سرمايه‌گذاري اقدام كرده است. *محدوده منطقه آزاد ارس* منطقه آزاد ارس در چهار محدوده از شهرستان‌هاي جلفا و كليبر واقع شده است كه محدوده جلفا: ‌ بخشي از شهرستان جلفا شامل شهر جلفا و گمرك نوردوز است و محدوده كليبر: بخشي از شهرستان كليبر شامل قلي بيگ لو و خداآفرين است. منطقه آزاد ارسال همچون نگيني زيبا در طبيعت بكر شمال غرب ايران آكنده از جذابيت‌هاي تاريخي و طبيعي همچون كوه‌هاي سبلان، جنگل‌هاي ارسباران، جنگل‌هاي آينالو، آبشار آسياب، پل‌هاي خدا‌آفرين و كليساي سنت استپاوس مي‌درخشد، پوشش گياهي ساحل رود ارس نسبتا متنوع است كه شامل نيزار، بوته‌زار و در برخي مناطق پوشش درختچه‌هاي گز است. *موقعيت جغرافيايي * مساحت محدوده منطقه، ‌51 هزار هكتار و در ناحيه نيمه خشك و نيمه سرد شمال غرب ايران (استان آذربايجان شرقي) واقع شده است. ميانگين دما ‌15 درجه سانتيگرا و بارش ساليانه: ‌225-400 ميلي‌ليتر و در روزهاي سرد‌ حدود 50 روز است؛ متوسط ساعات آفتابي، ساليانه ‌2610 ساعت و جهت باد غالب، شمال شرق و شرق و شديدترين باد غالب در ماه اسفند (30 متر در ثانيه) و در صد باد غالب 14. 9 درصد است. *موقعيت ژئواستراتژيك* همسايگي با بازار 300 ميليوني كشورهاي cis، قرارگيري در كريدورهاي بين‌المللي حمل و نقل و مسير جاده ابريشم، نزديكي به بازار تركيه به عنوان دروازه اروپا، قابليت ايجاد ارتباط جاده‌اي و ريلي بين كشورهاي شمالي ايران با حوزه خليج فارس در كوتاه‌ترين مسير، وجود رودخانه ارس به عنوان عامل پيونددهنده طبيعي. *موقعيت ژئواكونوميك* وجود پتانسيل‌هاي اكوتوريسم فرهنگي، وجود منابع غني معدني در جوار منطقه، وجود آب كافي با توجه به قرارگيري دركنار رود ارس. *زير ساخت* شبكه ريلي: خط آن جلفا - تبريز اولين (100 سال قبل) و تنها خط آهن برقي ايران است كه منطقه آزاد ارس را از شمال به آسياي ميانه، قفقاز، روسيه، درياي سياه، تركيه و اروپا از جنوب به خليج فارس و درياي عمان و از شرق به كشورهاي cis متصل مي‌كند. شبكه جاده‌اي: محور جلفا - تبريز ارتباط مبادي ورود و خروج شهرستان را از طريق جلفا - نودوز و خداآفرين با جمهوري خود مختار نخجوان و كشورهاي ارمنستان و آذربايجان برقرار مي‌كند. محور مرزي از بازرگان تا بيله سوار ارتباط اروپا با كشورهاي cis برقرار مي‌كند. شبكه هوايي: فاصله از فرودگاه تبريز 120 كيلومتر و از فرودگاه نخجوان 35 كيلومتر و فرودگاه ارس نيز در حال احداث در داخل محدوده منطقه آزاد ارس است. انرژي: در حال حاضر حامل‌هاي انرژي شامل نفت و گاز در منطقه به اندازه كافي وجود دارد و مراحل احداث نيروگاه 500 مگاواتي توسط بخش خصوصي در حال اجرا است، اين نيروگاه تامين‌كننده نيازهاي عمده سرمايه‌گذاري در منطقه خواهد بود. مخابرات: در منطقه زيرساخت‌هاي مخابراتي و امكانات ارتباطي كاملا راه‌اندازي شده و انشعابات لازم براساس نيازهاي موجود فراهم شده و آماده واگذاري براي متقاضيان است از جمله: برنامه‌ريزي براي احداث مركز داده اينترنتي (idc) منطقه، حمايت از سرمايه‌گذاري‌هاي بخش خصوصي در حوزه‌هاي sap، pap و pstn اختصاصي منطقه با توجه به عدم محدويت‌هاي قانوني سرزمين اصلي. استقرار و گسترش ict در منطقه با توجه به برتري نسبي منطقه آزاد ارس در دسترسي به زيرساخت‌هاي ارتباطات ملي و قرارگيري منطقه در مسير شبكه بين‌المللي فيبر نوري شرقي - غربي از چين تا اروپا. برنامه‌ريزي براي تبديل منطقه به پايلوت پروژه‌هاي ملي ict در راستاي تحقق منطقه الكترونيكي. هفته گذشته در همين روز، رييس‌جمهور كشورمان از آغاز اجراي بخش اصلي قانون هدفمند كردن يارانه‌ها خبر داد. به گزارش خبرنگار اقتصادي خبرگزاري دانشجويان ايران (ايسنا) هفته گذشته مرحله اصلي اجراي قانون هدفمند كردن يارانه‌ها كه در واقع اصلاح قيمت‌هاست و عملياتي شدن آن سال‌ها در كشور مورد نظر بوده ‌است، آغاز شد. بر اين اساس بخشي از يارانه پرداختي دولت به حوزه مصرف، اين بار به صورت هدفمند ميان كتقاضيان دريافت يارانه توزيع شد تا از اين پس هر كه مصرف بيشتري دارد، يارانه بيشتري نگيرد. رييس جمهور در آخرين اظهارات خود درباره وضعيت نابسامان توزيع يارانه و مصرف انرژي در كشور بپيش از اجراي طرح گفت: يكي از بخش‌ها كه يارانه زيادي را به خود اختصاص داده، بخش انرژي است. متاسفانه امروز انرژي به درستي استفاده نمي‌شود و آثار آن در اقتصاد، سازنده نيست. امروز نزديك به 6. 5 ميليون بشكه نفت و گاز در كشور توليد مي‌شود. از اين ميزان دو ميليون و 300 هزار بشكه صادر و چهار ميليون و 200 بشكه در داخل مصرف مي‌شود. امروز نفت بشكه‌اي 85 دلار است كه اگر آن را در چهار ميليون و 200 هزار بشكه در سال ضرب كنيم مبلغي بيش از 120 هزار ميليارد تومان مي‌شود كه حدود چهار برابر متوسط مصرف در دنياست. اين در حالي است كه ما بيش از چهار برابر متوسط دنيا رفاه نداريم، بلكه رفاه ما معادل متوسط دنياست. ما مي‌گوييم اين مبلغ بايد در خدمت رفاه مردم باشد. *تغيير قيمت بنزين و گازوييل* همزمان با اجراي اين قانون، بنزين معمول سهميه‌يي (60 ليتر در ماه) به قيمت هر ليتر 4000 ريال و بنزين معمولي غيرسهميه‌يي به قيمت هر ليتر 7000 ريال و گازخودرو (cng) هر مترمكعب به قيمت 3000 ريال تعيين شد. همچنين سوخت كليه خودروهاي گازوييل‌سوز با توجه به نوع و كاربري سهميه‌بندي شده و گازوييل سهميه‌يي خودروهاي گازوييل‌سوز به قيمت هر ليتر 1500ريال و گازوييل غيرسهميه‌يي به قيمت هر ليتر 3500 ريال تعيين شد. *واريز يارانه نان* در همين رابطه يارانه نان معادل 80 هزار ريال سرانه هر فرد براي دوماه به حساب بانکي سرپرستان خانوار واريز شد. *حساب‌هاي تاييد نشده* از سوي ديگر يارانه نقدي افرادي که پيش از اين شماره حسابشان تاييد نشده بود و اقدام به اصلاح شماره حساب کرده بودند، واريز شد. به گفته وزير رفاه و تامين اجتماعي، پس از واريز اين مبالغ، ديگر هيچ متقاضي نمي‌ماند که يارانه نقدي دريافت نکرده باشد. همچنين در خصوص افرادي که تمايل دارند يارانه نقدي دريافت کنند، اما نام نويسي نکرده‌اند، قرار شد ‌سال آينده زماني براي نام نويسي از اين افراد اعلام شود، اما يارانه‌هاي پرداختي در سال 89 به آنها تعلق نخواهد گرفت. *سهميه و قيمت‌هاي جديد نفت و نفت‌گاز* نفت گاز بخش کشاورزي با قيمت نفت گاز سهميه اي معادل هر ليتر 1500 ريال، نفت گاز بخش صنعت با قيمت نفت گاز سهميه‌اي معادل هر ليتر 1500 ريال، نفت کوره هر ليتر 2000ريال، گاز مايع هر ليتر 1000ريال معادل هر کيلو 1800ريال (‌توزيع با کالابرگ) بدون هزينه توزيع، نفت سفيد هر ليتر 1000ريال (‌توزيع با کالابرگ) و قيمت بنزين سوپر سهميه‌اي معادل هر ليتر5000ريال و بنزين سوپر غيرسهميه‌اي معادل هر ليتر 8000ريال تعيين شد. *تغيير قيمت برق* معاون وزير نيرو با اعلام جزئيات قيمت برق پس از هدفمند يارانه‌ها تاكيد كرد: همانند وعده قبلي قيمت برق مشتركاني كه در حد الگو مصرف كنند، بيش از چهار هزار تومان افزايش نخواهد يافت. محمد بهزاد در گفت‌وگو با ايسنا با بيان اين‌كه هم اكنون الگوي مصرف برق مشتركان شبكه برق خانگي 200 كيلو وات ساعت در هر ماه است، افزود: قيمت برق مصرفي به صورت پلكاني محاسبه خواهد شد و براي اين منظور هفت پله مصرف جداگانه تعريف شده است. وي گفت: ‌ بر اين اساس آن دسته از مشتركاني كه متوسط انرژي مصرفي آن‌ها تا 100 كيلووات ساعت در ماه است، به ازاي هر كيلووات ساعت 270 ريال و مازاد بر 100 كيلووات ساعت در ماه تا 200 كيلو وات ساعت بايد 320 ريال بپردازند. بهزاد در توضيح پلكان‌هاي تعريف شده براي مصرف برق گفت: پله اول از صفر تا 100 كيلووات ساعت با قيمت 270 ريال، پله دوم از 100 تا 200 كيلووات ساعت با قيمت 320 ريال، پله سوم از 200 تا 300 كيلووات ساعت با قيمت 720 ريال، پله چهارم از 300 تا 400 كيلووات ساعت با قيمت هزار و 300 ريال، پله پنجم از 400 تا 500 كيلووات با قيمت هزار و 500 ريال، پله ششم از 500 تا 600 كيلووات ساعت با قيمت هزار و 900 ريال و پله هفتم كه مازاد بر 600 كيلووات در ساعت تعيين شده، با قيمت دو هزار و صد ريال محاسبه مي‌شود. *تغيير قيمت گاز* با اجراي قانون هدفمندي يارانه‌ها، جزئيات قيمت گاز نيز اعلام شد. به گزارش ايسنا، به‌منظور محاسبه قيمت گاز طبيعي در چند سال گذشته مشتركان گاز به 10 دهك تقشيم شدند. معيار اين دهك‌بندي ميزان مصرف مشتركان برمبناي تقسيم‌بندي‌هاي آب و هوايي است. در اين زمينه دهك‌هاي اول و دوم با كمترين ميزان مصرف، بيشترين يارانه را دراختيار مي‌گيرند. سپس دهك‌هاي سوم تا هفتم كه مصرف بيشتري داشته و از يارانه كمتري برخوردارند و درنهايت سه دهك آخر هستند كه بيشترين مقدار گاز را مصرف مي‌كنند. هركدام از سه دهك آخر به پله‌هاي مختلفي تقسيم‌بندي شده‌اند كه به نسبت مصرف بيشتر آن‌ها نسبت به الگو، جريمه به آن‌ها تعلق مي‌گيرد. تاكنون قيمت گاز خانگي از حدود 13 تومان به ازاي هر متر مكعب در دهك‌هاي اول و دوم آغاز مي‌شد. قيمت هر متر مكعب گاز تحويلي به بخش عمومي و تاسيسات دولتي نيز 69 تومان، بخش صنعتي 15. 8 تومان و نيروگاه‌ها 4. 9 تومان محاسبه مي‌شد كه با تغييرات انجام شده در قيمت گاز، با اجرايي‌شدن قانون هدفمندي يارانه‌ها متوسط قيمت گاز به 70 تومان افزايش يافته است. به اين ترتيب براي پنج ماه سرد سال (آبان تا اسفند) كف قيمت گاز خانگي 30 تومان و سقف آن 350 تومان، گاز نيروگاهي 80 تومان و صنعتي 70 تومان، گاز مراكز دولتي و تجاري 100 تومان، گاز بخش‌هاي كشاورزي و دامپروري 60 تومان و ساير مصارف 60 تومان تعيين شده است. *تغيير قيمت آب* با ابلاغ قيمت‌هاي جديد آب از سوي دولت، متوسط قيمت آب شهري براي بخش خانگي 250 تومان اعلام شد. به گزارش ايسنا، در بخشنامه دولت كه از سوي معاون اول رييس جمهور ابلاغ شده است، جزئيات اصلاح تعرفه‌هاي آب شهري و روستايي در مرحله نخست اجراي قانون هدفمندسازي يارانه‌ها و تعيين قيمت‌ها به صورت پلكاني و ترجيحي مشخص شده و بر اين اساس، متوسط قيمت جديد آب شهري در بخش خانگي 250 تومان و آب روستايي معادل 100 تومان تعيين شده است. همچنين جزئيات پله‌هاي تعريف شده براي مصرف آب شهري در بخش خانگي به گونه اي است كه به ازاي مصرف تا 5 متر مكعب قيمت آب معادل 107 تومان؛ 5 تا 10 متر مكعب 130 تومان؛ 10 تا 15 متر مكعب 142 تومان؛ 15 تا 20 متر مكعب 165 تومان؛ 20 تا 25 متر مكعب 192 تومان؛ 25 تا 30 متر مكعب 232 تومان؛ 30 تا 35 متر مكعب 294 تومان؛ 35 تا 40 متر مكعب 368 تومان؛ 40 تا 50 متر مكعب 470 تومان و براي بالاتر از 50 متر مكعب نيز معادل 850 تومان از مشتركان بخش خانگي شهرها دريافت خواهد شد. همچنين براين اساس، تعرفه جديد آب در بخش صنعت 400 تومان، بخش تجاري 692 تومان و بخش عمومي و اداري 540 تومان تعيين شده است. از سوي ديگر، قيمت آب بخش‌هاي آموزشي و اماكن مذهبي معادل 200 تومان، آزاد و بنايي 750 تومان و ساير مصارف معادل 100 تومان در هر متر مكعب تعيين شده است. *تغيير قيمت نان* پس از اجراي مرحله اصلاح قيمت‌ها، قيمت نان در كشور به صورت منطقه‌اي تعيين شد. بر اين اساس، استاندار تهران قيمت‌هاي انواع نان مصوب اين استان را بدين شرح اعلام كرد: هر قرص نان سنگك با چانه 700 گرمي به قيمت 400 تومان، هر قرص نان بربري با چانه 600 گرمي به قيمت 300 تومان، هر قرص نان تافتون سنتي و خراساني با چانه 300 گرمي به قيمت 200 تومان و هر قرص نان لواش و تافتون گردان با چانه 170 گرمي به قيمت 100 تومان. با اعلام قيمت‌هاي جديد نان، واحدهايي كه پيش از اين نان را با آردهاي غير يارانه‌اي پخت مي‌كردند محصول خود را ارزان‌تر از قبل از اجراي هدفمندسازي يارانه‌ها عرضه مي‌كنند. به گزارش خبرنگار ايسنا، مشاهدات در سطح شهر تهران نشان مي‌دهد نانوايي‌هايي كه پيش از اجراي هدفمندكردن يارانه ها آرد را با قيمت 390 تا 420 تومان مي‌خريدند محصول خود را اگر بربري بود با قيمت بيش از 400 تومان و اگر سنگك بود حداقل با 500 تومان عرضه مي‌كردند اين روزها با كاهش قيمت آرد به 290 تومان قيمت محصول خود را كاهش داده‌اند. *جمع يارانه واريزي* دولت در اولين مرحله از پرداخت نقدي يارانه‌ها، بيش از پنج هزار ميليارد تومان به حساب سرپرستان خانوار واريز كرده‌است. به گزارش ايسنا اگر بر اساس گفته وزير اقتصاد يارانه نقدي براي 60 ميليون نفر واريز شده باشد، با جمع 81 هزار تومان واريزي در مرحله اول و هشت هزار تومان واريزي در مرحله دوم به عنوان يارانه نان، مجموع اين رقم هم اكنون به حدود پنج هزار و 340 ميليارد تومان رسيده‌ است. اين در حالي است كه به گفته سخنگوي طرح تحولات اقتصادي، اين ميزان يارانه بار ديگر پيش از پايان سال جاري به حساب سرپرستان خانوار واريز خواهد شد. با اين وجود مي‌توان حدس زد كه دولت تا پايان سال حدود 10 هزار و 680 ميليارد تومان از اعتبار 12 هزار ميليارد تومان يارانه‌هاي نقدي سهم مردم را به حساب آنها واريز خواهد كرد. به گفته رييس سازمان هدفمندسازي يارانه‌ها، قرار است در مرحله دوم كه اواخر بهمن ماه است، سهم طبقات محروم و خانوارهاي تحت پوشش نهادهاي حمايتي از يارانه‌هاي نقدي بيشتر از مرحله اول باشد. همچنين به گفته رييس جمهور، ميزان يارانه‌هاي نقدي مي‌تواند دست كم دو برابر شود، اما بر اساس اظهارات وزير اقتصاد، اين موضوع در سال جاري اتفاق نمي‌افتد. *كالاهايي كه گران نمي‌شوند* طبق تفاهم‌نامه وزارت بازرگاني با اتحاديه‌هاي 11 گروه كالايي قرار است كه قيمت اين اقلام تا پايان سال افزايش نيابند. به گزارش ايسنا، اين 11 گروه كالايي شامل محصولات لبني، ماكاروني، روغن نباتي، قند و شكر، پودر شوينده، جوجه يك‌روزه، تاير، عايق رطوبتي، رنگ و رزين، چوب و صنايع نساجي است. بر اين اساس وزير بازرگاني پيش از اين با اشاره به تفاهم‌نامه‌هاي مشترک با برخي انجمن‌هاي توليدي خبر داده بود كه بخش خصوصي در توافقات مختلف خود با وزارت بازرگاني اين قول را داده که تا پايان سال قيمت‌ها را ثابت نگه دارد و در اين توافقات بر ثبات قيمت‌ها تا پايان سال تاکيد شده است. *كاهش برخي قيمت‌ها* در اولين روز اجراي قانون هدفمندسازي يارانه‌ها قيمت برنج، ماکاروني و رب گوجه فرنگي کاهش يافت. به گزارش ايسنا رييس اتحاديه کشوري بنکداران مواد غذايي ايران، با اعلام اين خبر گفت: اجراي مرحله نخست اصلاح قيمت‌ها موجب کاهش 90 توماني برنج در هر کيلوگرم، 200 توماني رب گوجه فرنگي در هر قوطي و 50 توماني ماکاروني در هر بسته شده است. *كاهش مصرف گاز خانگي* مديرعامل شركت ملي گاز ايران، در گفت‌وگو با ايسنا درخصوص تاثيرات اجراي كامل قنون هدفمندي يارانه‌ها با اشاره به بهينه‌شدن مصرف گاز در بخش خانگي توضيح داد: تاكنون به‌طور معمول مصرف گاز خانگي كشور در ماه‌هاي سرد سال با افزايش حدود پنج برابري نسبت به ماه‌هاي گرم سال به بيش ‌از 350 ميليون متر مكعب در روز مي‌رسيده است. جواد اوجي افزود: انتظار مي‌رود با اجراي قانون هدفمندي يارانه‌ها، مصرف گاز بخش خانگي بين 20 تا 25 درصد كاهش پيدا كند. *كاهش قيمت وام مسكن* قيمت وام مسكن در بازار خريد و فروش اين وام، پس از اجراي قانون هدفمندسازي يارانه‌ها نه تنها با افزايش روبرو نشده است بلكه نسبت به اوايل آذر ماه گذشته اندكي كاهش داشته است. به گزارش خبرنگار ايسنا، وام 18 ميليوني خريد مسكن كه طرفداران بيشتري دارد، اين روزها در بازار در صورت عدم ارائه گواهي ضمانت توسط فروشنده از دو ميليون و 50 هزار تومان تا دو ميليون و 250 هزار تومان به فروش مي‌رسد. اين در حالي است كه اگر فروشنده اقدام به تهيه گواهي ضمانت كند، وام با قيمتي حدود دو ميليون و 350 تا دو ميليون و 500 هزار تومان به فروش مي‌رسد. گفتني است، هزينه قطعي رهني در دفتر اسناد رسمي حدود 400 هزار تومان اعلام شده است كه به قيمت وام افزوده مي‌شود. *كاهش ‌22 درصدي قيمت آرد صنفي و صنعتي* اگر مشكلي پيش نيايد، از هفته آينده قيمت آرد براي مصارف صنفي و صنعتي حدود 22 درصد كاهش مي‌يابد. محمدرضا مرتضوي - دبير انجمن صنفي كارخانه‌هاي آردسازي ايران ـ در گفت‌وگو با ايسنا افزود: در صورتي كه دولت به قول خود در تامين گندم 250 توماني عمل كند، قيمت آرد صنفي و صنعتي از هفته آينده حدود 22 درصد كاهش مي‌يابد. وي افزود: در گذشته به ازاي هر نفر سهميه‌اي معادل 12 كيلوگرم و با قيمت هر كيلو 300 تومان به نانوايي‌ها يارانه پرداخت مي‌شد كه اگر اين دو رقم را در هم ضرب كنيم، همان حدود چهار هزار توماني مي‌شود كه هم‌اكنون به صورت مستقيم به مردم پرداخت مي‌شود. *وضعيت قبض هاي جديد آب* با هدفمند شدن يارانه‌ها، قبض آب 85 درصد جمعيت شهري كمتر از سه هزار تومان افزايش خواهد يافت و همچنين حدود 82 درصد جمعيت روستايي تغيير نرخي در حدود دو هزار تومان در هرماه را تجربه خواهند كرد. به گزارش ايسنا، محمدرضا عطارزاده - معاون وزير نيرو در امور آب و آبفا ـ تاكيد كرد: درصورتي كه شهروندان در مصرف آب اسراف نكنند، با اجراي مرحله نخست قانون هدفمندي يارانه ها و اصلاح قيمت‌ها، هزينه مصرف آب هر شهروند ايراني در ماه فقط هشت هزار ريال افزايش مي‌يابد. وي با بيان اين‌كه با توجه به مبلغ يارانه‌هايي که در هر ماه و براي هر نفر پرداخت مي‌شود، شهروندان مي‌توانند با رعايت مصرف هزينه هاي خود را مديريت کنند، تاكيد كرد: با اصلاح قيمت آب، 85 درصد از مشترکان در شهرها افزايش قيمتي تا سقف 30 هزار ريال خواهند داشت. البته بايد شهروندان و روستاييان مديريت مصرف مناسبي را در آب شرب خود لحاظ کنند. *كاهش ‌15درصدي مصرف گازوييل* با اجراي قانون هدفمند كردن يارانه‌ها، 15 درصد در مصرف گازوئيل صرفه‌جويي مي‌شود؛ ضمن اين‌كه از واردات اين فراورده نيز بي‌نياز مي‌شويم. عليرضا ضيغمي - مديرعامل شركت ملي پالايش‌وپخش فرآورده‌هاي نفتي ـ گفت: واردات گازوئيل ما در سراسر سال فقط در فصل زمستان آن هم به ميزان سه ميليون ليتر در روز است. او با اشاره به اين‌كه پيش از سهميه‌بندي، ميزان قاچاق فرآورده‌هاي نفتي بالا بود، اما با شروع سهميه‌بندي بنزين، قاچاق اين فرآورده كاهش يافته است، گفت: قبل از اجراي قانون هدفمندكردن يارانه‌ها، قاچاق سوخت بيشتر مربوط به گازوئيل به دليل قيمت پايين آن بود كه با اجراي اين قانون، قاچاق اين فراورده نيز كاهش خواهد يافت. *‌50ميليون متر مكعب صرفه‌جويي گاز در يك‌سال آينده* با اجراي قانون هدفمندي يارانه‌ها انتظار اين است در سال اول بين پنج تا 10 درصد از مصرف گاز در بخش‌هاي مختلف خانگي، تجاري نيروگاه‌ها وصنايع كاهش پيدا كند. مجتبي شيخ‌بهايي ـ مدير گازرساني شركت ملي گاز ايران ـ اظهار كرد: هم‌اكنون روزانه بيش‌ از 500 ميليون متر مكعب گاز در كشور مصرف مي‌شود كه اگر كاهش 10 درصدي مصرف تا يك سال آينده محقق شود، مصرف گاز به ميزان 50 ميليون متر مكعب در روز كاهش پيدا خواهد كرد. وي با تاكيد براين كه با احتساب صادرات گاز به قيمت 300 تومان به ازاي هر متر مكعب، درآمد بسياري به دست خواهد آمد، خاطرنشان كرد: با اجراي اين قانون همچنين زيرساخت‌هاي كشور تقويت شده، درآمد افزايش يافته و امكان صادرات محقق مي‌شود. *دائمي شدن سامانه ثبت اطلاعات خانوار* رييس مرکز آمار ايران جديدترين اخبار از اصلاح اطلاعات اقتصادي خانوارها را تشريح كرد. به گزارش ايسنا عادل آذر در جمع خبرنگاران گفت: هم‌اکنون دو سامانه براي موضوع يارانه‌ها يکي به نشاني www. yaraneh. amra. org. ir كه به جمع‌آوري و يا اصلاح اطلاعات اقتصادي خانوار مي‌پردازد و ديگري سامانه refahi. ir که متولي آن سازمان هدفمندي يارانه‌هاست، فعال است كه اگر اين سامانه بازشود مردم مي‌توانند افتتاح حساب جديد داشته باشند و يا اطلاعات خانوار خود را از ازدواج، طلاق و موارد ديگر ارائه کنند. وي درباره آخرين اخبار از اصلاح اطلاعات اقتصادي خانوارها و خانواده‌هاي جا مانده از طرح هدفمندي يارانه‌ها گفت: تعداد مراجعات از ابتداي آذرماه سال جاري و از زماني که سامانه اطلاعات اقتصادي خانوارها باز شد، نشان مي‌دهد که بيش از 97 درصد از مردم مشکلي در اين سامانه ندارند و هم اکنون تغييرات مربوط به مواليد، فوت، ازدواج و طلاق در اين سامانه صورت مي‌گيرد. آذر با بيان اينكه ماهيانه به صورت متوسط حدود 36 هزار نفر فوتي در کشور داريم، گفت: به دليل اينکه از ابتداي مهرماه سال جاري اين سامانه بسته شده بود و اجازه اصلاح اطلاعات اقتصادي خانوار داده نمي‌شد، هم اکنون اطلاعات قبلي افراد در دست بررسي است ولي با باز شدن آن مردم مي‌توانند مراجعه داشته باشند و اطلاعات جديدي را که مد نظر آنها است، وارد کنند. رييس مركز آمار ايران متذكر شد: فراخوان اوليه براي مراجعه مردم در اين سامانه تا 15 دي ماه سال جاري بود و هم اکنون به اين جمع‌بندي رسيديم که سامانه به صورت دائمي فعال باشد تا افراد بتوانند تغييرات خانوار خود را در سامانه وارد کنند. ماده 69 قانون برنامه پنجم به موضوع بهره‌وري اشاره دارد. براساس اين ماده قانوني، يك سوم از رشد اقتصادي كشور بايد از طريق بهره‌وري تأمين شود. در همين راستا مركز ملي بهره‌وري به سازمان ملي بهره‌وري تبديل شده تا وظايف قانوني خود را با دست باز به انجام برساند. به گزارش خبرگزاري دانشجويان ايران (ايسنا)، دكتر علي رضاييان، رييس سازمان ملي بهره‌وري در همين ارتباط با هفته نامه برنامه گفت‌وگويي انجام داده است. * در برنامه پنجم عنوان شده كه تحقق بهره‌وري بايد توسط دستگاه‌هاي اجرايي انجام بگيرد و پيشنهاد شده كه دستگاه‌ها، بايد برنامه خاص بهره‌وري خود را زير رديف‌هاي خود داشته باشند در اين راستا برنامه مركز ملي بهره‌وري چيست؟ - مركز ملي بهره‌وري طبق قانون برنامه پنجم تبديل به سازمان ملي بهره‌وري شده است. براي اين سازمان، سه نقش راهبردي در نظر گرفته‌اند: هدايت، حمايت و نظارت بر جريان بهره‌وري در كل كشور. يعني مسؤول افزايش بهره‌وري خود دستگاه‌ها هستند. كاري كه سازمان ملي بهره‌وري انجام مي‌دهد اين است كه بر برنامه بهره‌وري هدايت، حمايت و نظارت مي‌كند يعني در واقع همين طور كه قانون دستگاه‌ها را موظف كرده بايد آنها برنامه ارتقاي بهره‌وري خود را ارايه دهند و ما اين برنامه‌ها را تلفيق مي‌كنيم تا بتوانيم برنامه جامع بهره‌وري كل كشور را تنظيم كنيم و نواقص احتمالي را در تعامل با دستگاه‌ها برطرف كنيم و بر تحقق برنامه آنها تا پايان دوره نظارت كنيم. * در اين راستا چه ابزاري در اختيار سازمان ملي بهره‌وري گذاشته شده است؟ - در ماده 69 قانون برنامه پنجم ضمن اينكه با تبديل مركز ملي بهره‌وري به سازمان موافقت شده، پيش‌بيني شده كه تا 3 درصد از بودجه دستگاه‌ها در خزانه نگهداري شود تا در صورتي كه برنامه بهره‌وري‌شان تأييد شد به آنها پرداخت شود. البته مسؤوليت تأييد آن به عهده معاونت گذاشته شده ولي سازمان به عنوان بازوي تخصصي معاونت، برنامه‌هاي بهره‌وري دستگاه‌ها را مي‌گيرد و بعد از تأييد معاونت برنامه‌ريزي و نظارت راهبردي، دستگاه‌ها مي‌توانند از 3 درصد بودجه خودشان در اين راستا استفاده كنند. * با توجه به اينكه در ضوابط مالي بودجه 1390 عنوان شده كه سهم بهره‌وري از رشد اقتصادي به ميزان يك سوم تا پايان برنامه پنجم خواهد رسيد آيا سازمان ملي بهره‌وري مي‌تواند با ابزارهاي در اختيار خود به تحقق اين امر كمك كند؟ - خود دستگاه‌ها هستند كه مسؤول افزايش بهره‌وري هستند. وظيفه ما هدايت، نظارت و كمك به جريان بهره‌وري است تا بتوان از 8 درصد رشد اقتصادي 3 درصد سهم بهره‌وري را محقق كرد. *آيا دستورالعمل خاصي براي نظارت در زمينه بهره‌وري توسط سازمان ملي بهره‌وري ارايه مي‌شود؟ - ما آيين‌نامه‌هايي را تدوين و طي مكاتبه‌اي با دستگاه‌ها از آنها خواستيم تا برنامه‌هاي بهره‌وري خود را در قالب آيين‌نامه يادشده ارايه دهند تا با تلفيق مجموع آنها، برنامه‌ جامع بهره‌وري را تدوين و ارايه كنيم. بهره‌وري موضوعي نيست كه تنها يك سازمان متولي آن باشد بهره‌وري يك موضوع فراگير در كل سازمان‌ها است اعم از اينكه كارهاي خدماتي، كشاورزي، صنعتي و انرژي انجام دهند بهره‌وري به هر سطح اعم از دولتي، خصوصي، سازماني و فردي ربط پيدا مي‌كند. همه بايد تلاش مضاعف داشته باشند تا بتوانيم يك تغيير و تحول بنيادي ايجاد كنيم. از ديدگاه سازمان ملي بهره‌وري نقطه عطف و هدف دستگاه‌هاي دولتي هستند كه بخش عمده‌اي از اقتصاد كشور بر پايه فعاليت‌هاي آنها است. در اين زمينه به دنبال اين هستيم كه الگوهايي را تعريف كنيم كه دستگاه‌ها بتوانند فعاليت‌هاي خود را در زمينه آموزشي، ترويجي و چگونگي مطالعه به صورت بهره‌ورانه و كارآمدتري انجام دهند. ما در اين زمينه، مدل‌سازي و الگوسازي مي‌كنيم تا كار آنها را در چارچوب آنچه كه در قالب ماده 69 قانون برنامه پنجم تعريف شده در دستيابي به يك سوم رشد اقتصادي تسهيل كنيم. در واقع ما از يك جايگاه اجرايي وارد نمي‌شويم بلكه از يك جايگاه نظارتي و هدايت‌كننده وارد مي‌شويم. خوشبختانه كميته بهره‌وري برخي از اين دستگاه‌ها فعال است و موضوع‌هاي آموزشي، ترويجي و اصلاح فرآيندها را دنبال مي‌كنند اما اين موضوع بايد تعميم پيدا كند و زماني ما به بهره‌وري مي‌رسيم كه اين كار به صورت فراگير انجام شود. اگر يك استان از بين 32 استان يا استان‌هاي محدودي اين كار را انجام دهند باطبع نتيجه مطلوبي عايد ما نمي‌شود. در نتيجه وظيفه سازمان در اين است كه اين موضوع‌ها را به خوبي تعريف كند، الگو و آموزش ارايه دهد و از ذينفعان به عنوان دستگاه‌ها و استان‌ها توقع همكاري مي‌رود. * بازوهاي نظارتي سازمان كدامند؟ - چون بحث بهره‌وري شامل تمام دستگاه‌ها مي‌شود، بنابراين ما از انجمن‌ها و نهادهاي مردمي كه در اين حوزه فعاليت مي‌كنند استفاده مي‌كنيم. يكي از كارهايي كه سازمان انجام مي‌دهد تعيين آيين‌نامه‌اي است كه بتوانيم دستگاه‌ها را رتبه‌بندي كنيم كه اگر نياز به آموزش هست كه كار ترويجي انجام دهند از طريق اين نهادها اين كار انجام شود. * بهره‌وري بخش خصوصي هم در اين مقوله مي‌گنجد؟ - سازمان ملي بهره‌وري علاوه بر بخش دولتي موظف است كه بخش خصوصي را هم فعال كند. آنها چون انگيزه دارند كه كارهاي خود را با صرفه‌تر انجام دهند، به‌طور معمول داوطلب‌ترند كه از روش‌هاي بهره‌وري استفاده كنند. كاري كه سازمان مي‌تواند در ارتباط با آنها انجام دهد بيشتر جنبه حمايتي دارد. *در حال حاضر تمام دستگاه‌هاي اجرايي براي برنامه پنجم يك سري بسته‌هاي اجرايي تهيه كرده‌اند. سازمان ملي بهره‌وري هم بسته اجرايي تهيه كرده است؟ - ما در حال حاضر سند جامع بهره‌وري سازمان را تنظيم و اسناد راهبردي را تهيه مي‌كنيم تا بدانيم در آينده به چه سمتي حركت مي‌كنيم. * موارد مهم اين سند كدامند؟ - هر دستگاهي بايد براي خود چشم‌اندازي داشته باشد. در قبل كه اينجا مركز بوده نمي‌توانست وارد فعاليت‌هاي آموزشي شود حال كه اين مركز تبديل به سازمان شده به‌طور طبيعي در شرح وظايف خود آموزش را هم مي‌تواند بگنجاند. بنابراين برنامه‌هاي ترويجي آموزش از طريق نشريه‌ها بايد فرهنگ بهره‌وري را توسعه دهد و اينكه ما چه سازوكارهايي مي‌توانيم ارايه دهيم مهم است. يكي از روش‌هايي كه مي‌تواند بهره‌وري را با هم هماهنگ كند، تشكيل يك شبكه است. با تشكيل كميته‌هاي بهره‌وري استاني مي‌توانيم آنها را به صورت يك شبكه درآوريم كه بتوانيم تبادل تجربه و نظر داشته باشيم. ما برنامه‌ جامع بهره‌وري كشور را هم داريم كه در حال شكل‌گيري است. در خيلي از كشورهاي پيشرفته رشد اقتصادي به واسطه سرمايه‌گذاري بيشتر در منابع انساني يا به كارگيري منابع سرمايه‌اي محقق نمي‌شود بلكه آن چه كه 50 درصد رشد اقتصادي اين كشورها را ضمانت مي‌كند تغيير در فرآيند انجام كار و در نحوه به كارگيري عوامل توليد است كه ما در سازمان ملي بهره‌وري چنين موضوعي را هدف‌گيري كرده‌ايم و به عنوان رسالت سازمان خود مطرح كرده‌ايم كه طي تعاملي كه با سازمان‌ها و دستگاه‌ها پيدا مي‌كنيم در قالب بخش‌هاي آموزشي، پژوهشي و تخصصي در زمينه‌ فعاليت دستگاه‌ها و سازمان‌ها فعال مي‌شويم و به واسطه آنها بهره‌وري را پياده كنيم. در كنار اين موضوع، مهم‌ترين عاملي كه مي‌تواند زمينه رشد بهره‌وري را به وجود بياورد واگذاري بسياري از فعاليت‌هاي اقتصادي است. هر چه اين واگذاري به‌طور مطلوب‌تر به بخش خصوصي انجام پذيرد موضوع بهره‌وري را بهتر مي‌توانيم در فعاليت‌هاي اقتصادي كشور جلو ببريم. به فرض در بخش خصوصي بهترين شاخص و عامل بهره‌وري، رقابت است قدر مسلم اگر در يك فضاي رقابتي منابع مصرفي منجر به خروجي‌هاي باارزشي نشود كه هم قيمت مناسب داشته باشند و هم رضايت مشتري را در پي داشته باشند به‌طور مسلم آن شركت از بازار محو خواهد شد. ما بايد به دنبال اين باشيم كه بستر مناسبي را فراهم كنيم كه شركت‌هاي خصوصي امكان فعاليت بيشتر داشته باشند و دولت اين امكان را داشته باشد كه بخش مهمي از فعاليت‌ها را به بخش خصوصي واگذار كند وخود ناظر و كنترل‌كننده باشد. * در واقع بهره‌وري پيوند ناگسستني با خصوصي‌سازي دارد؟ - بله، در واقع واگذاري فعاليت‌ها به بخش خصوصي بهترين راه بهره‌وري است. * به غير از خصوصي‌سازي از ديگر مظاهر بهره‌وري به چه مواردي مي‌توان اشاره كرد؟ - خصوصي‌سازي يكي از راه‌هاي افزايش بهره‌وري است ولي تنها راه نيست. دولت وظايف حاكميتي خود را بايد به صورت كارا و اثربخش ارايه دهد. ممكن است در جايي اثربخشي بيشتر ملاك باشد و كارآيي چندان ملاك عمل نباشد. بنابراين وظايفي كه به عهده دولت است بايد به صورت اثربخشي انجام پذيرد. جاهايي هست كه مي‌توانيم در عين صرفه‌جويي خدمت ارايه ‌دهيم. ولي در واقع كارايي شرايطي را مي‌طلبد كه اثربخشي آن شرايط را حايز نيست. اين دو با هم در تضادند و هنر مديريت اين است كه اين دو را با هم به تعادل برساند. چون كارآيي بدين معنا است كه كارها در كوتاه‌ترين زمان با كمترين هزينه و با حفظ كيفيت انجام شود. در صورتي كه در اثربخشي بايد كارها تنوع داشته باشند، بنابراين بايد تعادلي بين اين دو امر ايجاد شود. * فعاليت‌هايي كه منابع زيادي مي‌طلبد و منفعت عام دارند چگونه در بحث بهره‌وري گنجانده مي‌شوند؟ - بهره‌وري جمع كارآيي و اثربخشي است در جايي شما بايد هزينه كنيد تا خدمات را به‌طور اثربخشي براي همه فراهم كنيد. در جايي هم شما مي‌توانيد هم كارا و هم اثربخش باشيد. هنر مديريت ايجاد تعادل بين اين دو مفهوم است. * با توجه به اينكه بخش عمده‌اي از مصارف دستگاه‌هاي دولتي و خصوصي صرف انرژي مي‌شود در زمينه اصلاح و بهينه‌سازي فرآيندهاي انرژي برنامه‌اي در دست اجرا داريد؟ - تلاش ما اين است كه در تمام ابعاد اعم از انرژي، خدمات و توليد، جريان بهره‌وري را هدايت و نظارت كنيم. هر چند دستگاه‌هايي به‌طور اختصاصي روي يك بعد متمركز هستند. مثل سازمان استاندارد صنعتي كه متمركز بر صنعت هستند ولي ما در تمام ابعاد اعم از خدمات و توليد كميته‌هاي مختلفي تشكيل مي‌دهيم كه در زمينه بهره‌وري سبز، انرژي، توليد و خدمات بتوانيم بهره‌وري را متبلور كنيم. انرژي به عنوان يك منبع تمام شدني و صاحب ‌قيمت براي ما اهميت دارد. آمارهاي موجود بيان‌كننده اين است كه مصرف انرژي در كشور بهينه نيست دليل اين است كه قيمت‌گذاري انرژي در سطح مطلوب و درستي نبوده است. اگر قيمت‌گذاري واقعي ادامه پيدا كند تقاضاي لازم براي اصلاح فرآيندها در جهت استفاده بهينه از انرژي ايجاد خواهد شد، يعني افراد به دنبال راهكارهايي خواهند بود كه بتوانند قبض پايان ماه خود را درصدي يا ضريبي كاهش دهند. ما كميته‌هاي مختلف را در بخش‌هاي مختلف بايد شناسايي كنيم تا بتوانيم در جهت استفاده بهينه از انرژي كمك كنيم. سازمان بهره‌وري آسيايي هم يكي از نهادهاي است كه به شدت صرفه‌جويي در استفاده از انرژي را دنبال مي‌كند و سمينارها و فعاليت‌هاي آموزشي متعددي حول محور انرژي برگزار مي‌كند كه اگر اين دانش به سازمان‌ها و دستگاه‌ها منتقل شود تحول بزرگي در اين بخش رخ خواهد داد. * آيا تمهيدهاي انديشيده شده كه درصد رشد بهره‌وري از كل توليد ناخالص داخلي در بودجه‌هاي سنواتي مورد سنجش قرار بگيرد؟ - شاخص كلي كه ما در تمام فعاليت‌ها دنبال مي‌كنيم بحث داده به ستانده است و آن چه كه دنبال مي‌كنيم اين است كه بتوانيم در ازاي بودجه‌هايي كه به دستگاه‌ها و سازمان‌ها تخصيص مي‌دهيم بحث هم كارآيي و اثربخشي را دنبال كنيم. البته در بخش دولتي براي هر يك از فعاليت‌هايي كه به عنوان مأموريت دستگاه‌ها مطرح مي‌شود اثربخشي به مراتب مهم‌تر است. لازمه‌اش اين است كه شاخص‌هايي از قبل پيش‌بيني شود و در چارچوب اين شاخص‌ها به‌طور سالانه حداقل يك بار در سال، دستگاه‌ها مورد سنجش واقع شوند و مشخص شود كه براساس آن شاخص آيا اين دستگاه نسبت به سال گذشته پيشرفت كرده يا نه. اين امر اگر مورد سنجش قرار بگيرد در قالب بودجه سنواتي هم مي‌توانيم مشخص كنيم كه آيا بودجه تخصيص يافته به‌طور بهره‌ورانه و كارآمد مورد استفاده قرار گرفته يا نه. يعني شاخص‌ها كارنامه آماري سالانه ما را تشكيل خواهند داد كه براساس آن مي‌توانيم مشخص كنيم كدام دستگاه‌ها در جايگاه برتري قرار دارند و كدام سازمان‌ها بهينه‌تر عمل كرده‌اند و يا كدام دستگاه‌ها به وظايف خود به درستي عمل نكرده‌اند و برنامه‌هايي كه ما براساس ماده 69 قانون برنامه پنجم مشخص كرده‌ايم در همان راستا شكل مي‌گيرد. بدين نحو كه اگر منابعي را به عنوان بودجه دستگاه‌ها اختصاص مي‌دهيم با فرض بر اين كه با نرخ واقعي آنها را ثابت نگه مي‌داريم آيا دستگاه‌ها پيشرفتي را در بهره‌گيري از اين منابع تجربه مي‌كنند يا نه. به واسطه شاخص بايد اين موضوع بررسي شود و مشخص شود كه كدام دستگاه‌ها كار بهينه‌تري انجام مي‌دهند. * سازمان ملي بهره‌وري كه در برنامه پنجم قرار شده نقش محوري ايفا كند آيا مي‌تواند با امكان‌هاي موجود اهداف عنوان شده در برنامه را محقق كند يا موارد ديگري بايد لحاظ شود. در واقع سهم و نقش سازمان ملي بهره‌وري چه مي‌تواند باشد؟ - من بايد تأكيد كنم كه سازمان ملي بهره‌وري مسؤول ارتقا نيست، بلكه تنها اين امر را تسهيل مي‌كند. اين دستگاه‌ها هستند كه بودجه و امكان‌ها و افراد متخصص در حوزه كاري خود دارند كه بايد بهره‌وري‌شان را افزايش دهند. نقش ما تنها كمك و تسهيل كار است كه آنها بتوانند هدفي را كه در نظر گرفته شده محقق كنند. الان از شاخص سنتي بهره‌وري كه نسبت خروجي‌ها به ورودي‌ها است استفاده مي‌شود و بايد اين امر مورد سنجش قرار ‌گيردكه آيا اين سازمان چشم‌اندازي براي خود ترسيم كرده، راهبردهايش در جهت تحقق چشم‌انداز بوده يا نه و... ما تلاش مي‌كنيم كه به دستگاه‌ها كمك كنيم نگرش جامع به بهره‌وري داشته باشند. طبيعي است هر چه بهره‌وري افزايش يابد تورم و بيكاري كاهش مي‌يابد و سود افزايش مي‌يابد و خلق ثروت ايجاد مي‌شود و زندگي كاري كاركنان بهبود مي‌يابد. اگر جايگاه ماده 69 را در رشد اقتصادي اينگونه ترسيم كنيم ممكن است در نگاه اول تصور شود كه دو سوم رشد اقتصادي وظيفه تمام سازمان‌ها، دستگاه‌ها و بخش‌هاي اقتصادي است و يك سوم باقي‌مانده به بهره‌وري مربوط مي‌شود. آيا سازمان بهره‌وري مي‌تواند يك نقش تسهيل‌گر داشته باشد. اگر قرار باشد كل يك سوم رشد اقتصادي را به تنهايي دنبال كند و ابعادش را خود اجرا كند بايد يك سازمان عريض و طويل ايجاد شود در صورتي كه ما بايد بهره‌وري را از خود سازمان شروع كنيم يعني با كمترين و زبده‌ترين نيروها با توانمندي‌هايي كه در اين نيروها جاي مي‌دهيم حركت بهره‌وري كشور را هدايت كنيم و از وجود سازمان‌ها و دستگاه‌ها بهره ببريم و افراد كليدي را داشته باشيم تا آنها اين فعاليت‌ها را هدايت كنند. بهره‌وري در وجود هر يك از افراد مي‌تواند باشد. آموزش و توسعه و تحول بايد در تك تك افراد به وجود بيايد كه خودشان مرتب اين موضوع را دنبال كنند. ما اگر در تك تك افراد و بنگاه‌ها اين موضوع را نهادينه كنيم آن موقع است كه مي‌توانيم تحول بزرگي ايجاد كنيم. ﻿ به گزارش خبرگزاري دانشجويان ايران (ايسنا) اين اقدام‌ها در راستاي ماده 180 قانون برنامه پنجم توسعه و به منظور تحقق سياست‌هاي كلي و حصول به اهداف سند چشم‌انداز و همچنين به منظور استفاده متوازن از امكانات كشور، توزيع عادلانه، رفع تبعيض، ارتقاي سطح مناطق توسعه‌يافته و تحقق پيشرفت و عدالت صورت مي‌گيرد. معاون بودجه معاونت برنامه‌ريزي و نظارت راهبردي رييس‌جمهور با بيان اين مطالب، اجراي احكام برنامه پنجم در بخش سلامت را نيز يكي از مهم‌ترين شاخص‌هاي لايحه بودجه 90 اعلام كرد. رحيم ممبيني به اصلي‌ترين ويژگي‌هاي لايحه بودجه سال 1390 كل كشور، اعتبارات عمومي امور مختلف، مهم‌ترين طرح‌هاي عمراني سال آينده اشاره داشته است كه در ادامه مي‌خوانيد. * مهم‌ترين ويژگي‌ها و محورهاي مورد تأكيد دولت در بودجه سال 1390 كل كشور شامل چه مواردي مي‌شود؟ - به‌طور ويژه در لايحه بودجه سال 1390، تلاش كرده‌ايم، مصارف هزينه‌اي كنترل شده باشد. اين امر با توجه به حكم قانون برنامه پنجم توسعه، مبني بر اينكه تا پايان برنامه، تراز عملياتي بايد به عدد صفر برسد، در نظر گرفته شده است. به همين منظور سعي شده، مصارف هزينه‌اي را كنترل كرده و به آن نگاهي انقباضي داشته باشيم؛ ضمن اينكه به بخش‌هايي از بودجه (مانند بيمه درمان، بيمه اجتماعي، حوزه فرهنگ، علم و فناوري و ساير وظايف حاكميتي) توجه بيشتري شده و اعتبارات در اين بخش‌ها افزايش يافته است. از سوي ديگر با توجه به شرايط موجود و نياز كشور به رونق اقتصادي به موضوع توليد و اشتغال هم توجه خاصي شده و اعتبارات عمراني به صورت انبساطي منظور شده است و از طريق بسترسازي براي استفاده از ظرفيت‌هاي مالي داخلي و خارجي اقدام‌هاي خوبي صورت گرفته است كه از جمله مي‌توان به تقويت توان مالي بانك‌هاي دولتي و غيردولتي اشاره كرد كه اقدام‌هاي لازم براي بانك‌هاي غيردولتي در بودجه 1389 آغاز شده بود و براي بانك‌هاي دولتي نيز تمهيدات لازم در بودجه 1390 پيش‌بيني شد. در تدوين بودجه‌هاي سنواتي براي نيل به اهداف يادشده در سياست‌هاي ابلاغي مقام معظم رهبري (مدظله‌العالي) بايد علاوه بر توجه به منابع عمومي، توجه لازم براي بالفعل كردن ظرفيت‌هاي مالي (داخلي و خارجي) نيز بشود كه اين موضوع در بودجه 1389 و لايحه سال 1390 به خوبي مشهود است. ما در صنعت، كشاورزي و ساير حوزه‌هاي مهم اقتصادي سرمايه‌گذاري‌هايي انجام داده‌ايم كه اغلب به صورت بالقوه است؛ اين ظرفيت‌ها بايد به بالفعل تبديل شود (عملياتي شود). دولت و مجلس بايد با همدلي و همراهي هم اين رسالت مهم را براي كشور تعقيب كنند تا انشاء‌الله به هدف‌گذاري‌هاي سياست‌هاي ابلاغي رهبري معظم انقلاب اسلامي برسيم. نكته‌اي كه در اين بين بايد به آن توجه كرد اين است كه در لايحه بودجه سال آينده، اعتبارات هزينه‌اي از 11. 8 درصد رشد برخوردار بوده، اما اعتبارات عمراني حدود 50 درصد رشد داشته است. اقدام ديگر در اين ارتباط توجه به درآمدهاي دولت از جمله درآمدهاي مالياتي است كه سعي شده بستر وصول اين درآمدها فراهم شود. به همين منظور اقدام‌هايي مانند مكانيزه‌كردن فعاليت‌هاي سازمان امور مالياتي كه از مدت‌ها پيش آغاز شده بود، تجهيز گمرك كشور به دستگاه‌هاي «ايكس- ري» و ورود بخش خصوصي به گمرك در حوزه امور تصدي‌گري، ‌ مكانيزه‌كردن فعاليت‌هاي سازمان ثبت اسناد و املاك و سازمان ثبت احوال و اختصاص اعتباري با عنوان كمك‌هاي فني- اعتباري به بعضي از اين بخش‌ها صورت گرفته است. اين اقدام‌ها كمك مي‌كند كه بستر مناسبي براي تحقق درآمدهاي خود داشته باشيم و ظرفيت بالقوه‌اي كه براي كسب درآمدها داريم به بالفعل تبديل شود. يكي ديگر از ويژگي‌هاي مهم بودجه سال آينده، توجه به ظرفيت‌هاي مالي و توليد است. به عبارت ديگر، به غير از بودجه‌هاي عمراني موجود، از تسهيلات و ظرفيت‌هاي بخش‌هايي مانند بيمه و بانك بهره خواهيم برد. براي اين منظور بايد اين دو بخش (بيمه و بانك) تقويت شوند. اين تمهيدات همگي به منظور اعطاي تسهيلات بهتر توسط بانك‌ها انجام مي‌شود. توجه به توليد در بخش كشاورزي، صنعت و معدن از ديگر خصيصه‌هاي بودجه 1390 به شمار مي‌آيد. در اين خصوص اعتباراتي از منابع عمومي براي بخش دولتي و وظايف حاكميتي، پيش‌بيني شده است. همچنين اعتبارات كمك‌هاي فني و اعتباري نسبت به سال 1389 در بخش‌هاي كشاورزي، آب و صنعت چند برابر شده تا زمينه حضور بخش خصوصي و غيردولتي در حوزه صنعت و كشاورزي تقويت شود. ويژگي ديگر لايحه بودجه سال 1390 كل كشور كه بايد به آن اشاره كرد، توجه به مباحث علم و فناوري به خصوص در حوزه فناوري‌هاي نوين و حوزه فرهنگ بوده است. در حوزه فرهنگ، همانگونه كه از سال گذشته، برنامه‌هايي آغاز شده بود، در سال1390 نيز اين فعاليت‌ها تقويت شده و براي نخستين‌بار اعتبارات ويژه‌اي براي ترويج فرهنگ زيارت و تأمين زيرساخت‌هاي مربوط به مسايل رفاهي زوار، پيش‌بيني شده است. يكي ديگر از خصيصه‌هاي مهم لايحه بودجه سال آينده كه در راستاي قانون برنامه پنجم توسعه، صورت گرفته، توجه به تعادل بخشي مناطق و توازن منطقه‌اي است. در اين ارتباط، براي نخستين بار و در جهت توجه بيشتر به روستاهاي كشور، اعتباري (حدود 40 هزار ميليارد ريال) در بودجه استان‌ها و رديف‌هاي متمركز با عنوان تعادل‌بخشي، توازن منطقه‌اي و ارتقاي شاخص‌هاي روستايي پيش‌بيني شده تا اگر مناطق از نظر شاخص‌ توسعه، زير متوسط هستند، بتوانيم اين مناطق را به متوسط شاخص توسعه برسانيم. اين اقدام‌ها در راستاي ماده 180 قانون برنامه پنجم توسعه و به منظور تحقق سياست‌هاي كلي و حصول به اهداف سند چشم‌انداز و همچنين به منظور استفاده متوازن از امكانات كشور، توزيع عادلانه، رفع تبعيض، ارتقاي سطح مناطق توسعه‌يافته و تحقق پيشرفت و عدالت صورت مي‌گيرد. * اعتبارات لايحه بودجه سال 1390 را به تفكيك امور مختلف و همچنين ميزان رشد آنها بيان كنيد؟ - مجموع اعتبارات بودجه عمومي در لايحه سال آينده 1620 هزار ميليارد ريال تعيين شده كه در مقايسه با مبلغ حدود1180 هزار ميليارد ريال بودجه عمومي سال 1389 از 37. 3 درصد رشد برخوردار است. در اين بين، اعتبار مربوط به امور عمومي براي سال 1390، حدود 83 هزار ميليارد ريال پيش‌بيني شده است كه در مقايسه با اعتبار 74 هزار ميليارد ريالي سال 1389، رشد 11. 29 درصدي را نشان مي‌دهد. اعتبار امور دفاعي نيز با 19. 6 درصد رشد از 106 هزار ميليارد ريال در سال 1389 به 127 هزار ميليارد ريال در سال 1390 رسيده است. همچنين مجموع اعتبارات امور اجتماعي در سال آينده، 658 هزار ميليارد ريال پيش‌بيني شده كه اين رقم در سال 1389 حدود 523 هزار ميليارد ريال بوده است و نشان از 25. 95 درصد رشد در سال آينده دارد. اعتبار امور اقتصادي نيز با 38. 06 درصد رشد از 403 هزار ميليارد ريال در سال 1389 به 557 هزار ميليارد ريال در سال 1390 رسيده است. * با توجه به ضرورت اتمام پروژه‌هاي نيمه تمام، در سال 1390 چه پيش‌بيني براي شروع طرح‌هاي جديد عمراني داشته‌ايد و چه اقدام‌هايي را در دست اجرا داريد؟ - در بخشنامه بودجه سال 1390، موضوعي با عنوان ساماندهي طرح‌هاي عمراني مطرح شد، كه براساس آن، طرح‌هايي كه پيش از سال 1378 آغاز شده‌اند يا طرح‌هايي كه سه سال متوالي تكرار و سال خاتمه آنها 1389 اعلام شده، (به‌طور متوسط 12 سال ساخت يك طرح به تأخير افتاده است) مشخص و به‌طور جداگانه بررسي شوند. بعد از بررسي اين طرح‌ها و با توجه به بررسي‌هايي كه روي ساير طرح‌ها (به خصوص در حوزه سلامت و آموزش) انجام گرفت، به اين نتيجه رسيديم كه امكان پايان يافتن تمام طرح‌هاي بيمارستاني و آموزشي در قالب مصوبه‌هاي سفرهاي استاني، حداكثر تا چهار سال آينده وجود دارد. به همين منظور براي طرح‌هاي وزارت مسكن و شهرسازي و طرح‌هاي وزارت بهداشت و درمان، جدا از طرح‌هاي جديد آنها، اعتباري پيش‌بيني كرديم كه با استمرار آن در سال‌هاي بعد بتوانيم طي چهار سال، تمام طرح‌هاي بيمارستاني و آموزشي را به بهره‌برداري برسانيم. پيش‌بيني ما اين است كه با اين اقدام حدود 4500 تخت بيمارستاني به بهره‌برداري برسد. البته اين نكته را بايد متذكر شوم كه هم اكنون حداكثر 55 درصد تخت‌هاي بيمارستاني موجود كشور، اشغال هستند كه توزيع مناسبي به حساب نمي‌آيد؛ وزارت بهداشت بايد به نحوي برنامه‌ريزي كند كه اعتبارات عمراني به سمت تخت‌هايي با اولويت‌بندي بيمارستان‌ها و متناسب با پراكندگي آنها در سراسر كشور، سوق داده شود. به‌طور كلي از حدود 2 هزار و 600 طرح موجود، تا پايان امسال حدود 244 طرح خاتمه مي‌يابد. و علاوه بر باقيمانده طرح‌هاي ادامه‌دار، تعدادي نيز طرح جديد در سال آينده به آنها اضافه مي‌شود كه اعتبارات طرح‌هاي اضافه شده در قالب افزايش اعتبارات عمراني پيش‌بيني مي‌شود. نكته مهم اين است كه طرح‌هاي عمراني جديد براي شروع، بايد از دو شرط اساسي برخوردار باشند كه اين دو شرط عبارت‌اند از: 1- داشتن مصوبه سفرهاي استاني 2- مصوبه كارگروه ماده 32 برنامه چهارم توسعه يا ماده 215 برنامه پنجم، به عبارت ديگر، سال آينده طرح‌هايي آغاز مي‌شوند كه واجد اين دو شرط اساسي باشند. * با توجه به اينكه يكي از ويژگي‌هاي اصلي لايحه بودجه 1390، اجراي احكام برنامه پنجم توسعه در بخش سلامت است، لطفاً در خصوص پيش‌بيني‌هاي اين لايحه براي بخش مزبور، توضيح‌هاي بيان فرماييد. - در قانون برنامه پنجم براي ارتقاي شاخص‌هاي سلامت، احكام خوبي پيش‌بيني شده كه با اجراي اين احكام و طراحي سازوكارهاي مربوط به آن، به‌طور قطع وضعيت سلامت كشور طي سال‌هاي برنامه ارتقا پيدا خواهد كرد. اجراي حكم تمام وقت بودن پزشكاني كه در بيمارستان‌هاي دولتي مشغول به خدمت هستند، يكي از مهم‌ترين احكام اين بخش به شمار مي‌آيد. براي اجرايي‌شدن اين حكم، به‌طور خاص حدود 400 ميليارد تومان اعتبار منظور شده است. به‌طور كلي اعتبارات عمراني بخش سلامت، اعم از اعتبارات ملي و استاني از رقم 890 ميليارد تومان در سال 1389 در لايحه بودجه سال 1390 به يك هزار و 140 ميليارد تومان افزايش پيدا كرده است. از ديگر موارد اين بخش بايد به پيش‌بيني حدود 110 هزار ميليارد تومان اعتبار براي استخدام 23 هزار پرستار در سال 1390، تأمين هزينه راه‌اندازي تخت بيمارستان‌هايي كه به بهره‌برداري رسيده‌اند با پيش‌بيني 20 ميليارد تومان اعتبار، راه‌اندازي شبكه‌هاي بهداشتي جديد با حدود 27 ميليارد تومان اعتبار، راه‌اندازي پايگاه‌هاي اورژانس جديد با پيش‌بيني حدود 14 ميليارد تومان اعتبار و اعتباري حدود 40 ميليارد تومان به منظور خودكفايي در زمينه ساخت دارو و تجهيزات با تكنولوژي نانو، اشاره كرد. همچنين براي استمرار بخشيدن به حكم قانون بودجه سال 1389 مبني بر نحوه پرداخت حقوق كاركنان قراردادي بخش سلامت از طريق خزانه (همانند كاركنان رسمي و پيماني)، 106 ميليارد تومان اعتبار پيش‌بيني شده است. اعتبارات ديگري نيز به‌طور خاص در اين بخش، پيش‌بيني شده است كه برخي از آنها عبارت‌اند از: اختصاص اعتبار براي واكسن‌هاي مهم و حياتي، افزايش اعتبار كمك به مصدومان ناشي از تصادف‌هاي غيرترافيكي، حمايت از بيماران ديابتي نوع يك و 2، كاشت حلزون گوش، بانك خون و بند ناف، بيماران رواني، بيماران سوختگي، اعزام پزشكان به مناطق كمتر توسعه‌يافته، پيش‌بيني اعتبارات ويژه براي دانشگاه‌هاي برتر دانشگاه‌هاي علوم پزشكي براي نخستين بار و در نهايت پيش‌بيني اعتبار براي دانشگاه‌هاي برتر در حوزه علوم و فناوري و حوزه بهداشت. به‌طور كلي، مجموع اعتبارات بخش سلامت (به غير از اعتبارات استاني، بيمه‌اي و ساير اعتباراتي كه به صورت غيرمستقيم به اين بخش داده مي‌شود) در سال 1390، حدود 60 هزار ميليارد ريال پيش‌بيني شده است. * نحوه زمان‌بندي بررسي لايحه بودجه 90 در مجلس شوراي اسلامي به چه صورت خواهد بود و چه موضوع‌هايي در كميسيون‌هاي تخصصي بيشتر مورد تأكيد قرار گرفته است؟ اميدواريم تا پايان سال 1389، بودجه مصوب 1390 را در اختيار داشته باشيم تا بتوانيم از نخستين ماه سال جديد، اعتبارات را با بودجه 1390 پرداخت كنيم. از موضوع‌هاي مهم و قابل توجه كه دولت و مجلس بر آن تأكيد بيشتري خواهند داشت موضوع‌هايي مانند اعتبارات هدفمندسازي يارانه‌ها، استفاده از ظرفيت‌هاي مالي حساب ذخيره ارزي، استفاده از صندوق توسعه ملي به صورت ريالي در بخش‌هاي كشاورزي، آب و صنايع كوچك تبديلي با توجه به مصارف ريالي اين بخش‌هاست. 
 ×× رابطه جبهه‌ ملي و نهضت آزادي چگونه بود و نهضت آزادي در ميان مذهبيون چه جايگاهي داشت؟ ++ نهضت آزادي وقتي درخواست عضويت در جبهه‌ ملي را كرد، جبهه‌ ملي‌ها قبول نكردند و گفتند كه “شما حزب ايدئولوژيك هستيد و جبهه‌ ملي جاي احزاب مذهبي نيست و هر كس كه لاييك باشد مي‌تواند در جبهه باشد “و نهضت آزادي هم اعلام كرد كه هم ملي و مصدقي است و هم مذهبي و مسلمان، ‌البته چند تن از نهضت آزادي‌ها را به عنوان عضو قبول كردند كه بازرگان، يدالله سحابي و مرحوم آقاي طالقاني از آن جمله بودند. نهضت آزادي وقتي تشكيل شد، مذهبي‌ها در ابتدا تصور كردند كه آنها حزبي اسلامي هستند، چون چهره‌ آقاي بازرگان به عنوان استاد دانشگاه، مذهبي طرفدار اسلام و نوانديش بود. ولي وقتي اساسنامه و مرامنامه آنها منتشر شد و معلوم شد كه نهضت آزادي حزبي كه اول اسلامي و بعد حزب باشد نيست؛ در اساسنامه نوشته است كه كشورهاي جهاني سوم را بدهيم سازمان ملل اداره كند و اين را در كتابش هم چاپ كرد. با تشكيل نهضت آزادي اين تيپ‌ها دور آنها جمع شدند و نهضت آزادي يك حزب به اصطلاح خودشان ملي مذهبي شد، اما اين در حال شكل‌گيري بود كه با آغاز نهضت امام (ره) شكست خورد. چون (امام خميني) آمد و برتر را آورد، امام آمد به صحنه و حركت اسلامي را شروع كرد و البته اينها (نهضت آزادي)، ‌ مراجع را قبول نداشتند، مخصوصا آقاي بازرگان كه معتقد به تقليد نبود و كاري به امام (ره) نداشت، ارتباطش با آقاي شريعتمداري بود، چون ترك بود با آقاي شريعتمداري ارتباط همشهري‌گري داشت. چون امام (ره) به اين‌ها اعتماد نداشت، ‌ وقتي ما در سال 42 مؤتلفه را به دستور امام (ره) راه انداختيم، نهضتي‌ها آمدند و گفتند با شما در ائتلاف باشيم، به امام (ره) عرض كرديم، امام (ره) فرمود شما با اين‌ها ائتلاف نكنيد، اينها راه خود را مي‌روند و بگذاريد راه خود را بروند و من كه به حوزه‌هاي نهضت آزادي مي‌رفتم ديگر نرفتم، مسؤول حوزه‌ نهضت آزاديي كه من آنجا مي‌رفتم، خيلي اصرار كرد. گفتم من با صحبت و ديد امام (ره) كه ديدش را نافذ مي‌دانم، احساس مي‌كنم در كفش اينها (نهضت آزادي) يك ريگي است، راه طولاني است و من هم حوصله‌ ندارم پايم را در كفش ريگ‌دار بكنم. ×× جمعيت مؤتلفه اسلامي چگونه تشكيل شد؟ ++ وقتي امام (ره) ‌ حركت گسترده‌ خود را شروع كرد، تيپ‌هاي ما دور امام (ره) جمع شدند و آن عظمت مردمي بودن اين انقلاب پديد آمد، امام‌ (ره) يك روز افرادي مثل تيپ ما را كه با ايشان كار مي‌كردند در قم دعوت كردند و گفتند شما كه براي خدا كار مي‌كنيد چرا با هم نباشيد؛ دوستان گفتند، ما همديگر را مي‌شناسيم، كار هم مي‌كنيم، ولي تشكيلات نياز به اطمينان بيشتري دارد. امام (ره) فرمودند كه من در مورد همه‌ شما‌ها تحقيق كردم و اگر به من اعتماد داريد، شما با هم كار كنيد. از همان جا تشكيلات مؤتلفه پديد آمد. مؤتلفه تنها تشكيلاتي است كه به دستور مستقيم امام (ره) راه‌اندازي شد و تنها تشكيلاتي است كه شوراي روحانيت را با تأييد رهبري انقلاب براي خود گذاشت و قرار شد كه شهيد بهشتي، شهيد مطهري، آيت‌الله انواري و مرحوم شيخ حسن مولايي هر آنچه را كه مغاير با شرع تشخيص دهند و در مواردي كه نياز به حجت شرعي است، اينها حجت شرعي بدهند. اين تشكيلات به سرعت موقعيت يافت، حوزه‌هاي ده نفره در سراسر كشور تشكيل شد، يك تشكيلاتي كه معتقد و مورد حمايت مراجع بودند، مراجع به مردم توصيه مي‌كردند كه با اين تشكيلات همكاري كنند. اين تشكيلات براي انجام وظيفه و نه براي قدرت، نه حكومت، بلكه واقعا براي كربلاي حسيني بود. آقاي عسگراولادي هم در سخنان خود به اين مهم تأكيد كرد و هر دو صراحتا گفتند كه امام (ره) مي‌خواهد كه حركت عليه نظام طاغوت را شروع كند و حكومت اسلامي در ايران ايجاد كند، راهي طولاني و پر از شكنجه، زندان، تبعيد و كشته و معلول شدن وجود دارد، هر كس مي‌تواند بنشيند، بعضي رفتند و عده‌اي هم ماندند. ×× آيا شما جمعيت مؤتلفه اسلامي را يك مدل موفق حزب اسلامي مي‌دانيد؟ ++ بله، حزبي كه چهل سال سابقه داشت و تشكيلاتي داشت كه در هر چهار دهه، مؤثر بود. اين‌هايي كه مي‌گويند حزب در ايران تجربه‌ موفقي نيست، اشتباه مي‌كنند. ×× احزاب ديگر را چگونه مي‌بينيد؟ ++ مي‌بينيم كه تشكل‌هاي مخفي در مشروطه، اعتداليون و اجتماعيون، حزب اتحاد اسلامي، نهضت جنگل، همه و همه به سهم خود با استفاده از تشكيلات خود در ايران نقش دارند. بعد از رضاخان هم حزب توده، جدا از مثبت يا منفي بودن نقش موثري داشت، فراماسونرها هم همين‌طور، جبهه‌ ملي، نهضت ملي شدن صنعت نفت، هم اين چنين بود. مجمع مسلمانان متحد آقاي كاشاني، ‌فداييان اسلام همه و همه نقش داشتند و به اندازه خود موفق بودند. حزب زحمت‌كشان در ابعاد مختلف نقش داشت، گروه‌هاي سوسياليست‌ و خداپرستان نخشب، نخشب مدتي عضو هيأت نمايندگي ايران در آمريكا بود و همان جا ماند و مرد. ‌شخصي مثل او هنوز تتمه‌ افكارش در شريعتي و ديگران اثر گذاشته است. نهضت آزادي هم در همان حد محدود، چه در وجه مثبت مبارزه عليه شاه و چه در تخريب در بعد از انقلاب، نقش داشت. سازمان مجاهدين خلق كه بعدها منافقين نام گرفتند، نقش مثبت و منفي داشتند. چريك‌هاي فدايي خلق، در صحنه مبارزه نقش داشتند. البته در تشكيل انقلاب اسلامي هيچ كدام نقش نداشتند، چون آن را قبول نداشتند، همين طور گروه پيمان كه گروه محدود و كوچكي بود. ×× لطفا نقش جمعيت مؤتلفه در قبل و بعد از انقلاب را تشريح كنيد. ++ مؤتلفه‌ اسلامي تشكيلات بسيار قوي و گسترده‌اي است كه نقش دارد. چه در جريان سال‌هاي اول پيروزي انقلاب و چه در مقابله با كاپيتولاسيون، جريان 15 خرداد، فيضيه، راه‌پيمايي‌هاي عظيم مردمي، ‌چه در مقابله با رفراندوم، چه در رابطه با مسائل حصر امام (ره) و زنداني شدن و مسائل گوناگون و چه در رابطه با مسائل مربوط به آزادي امام (ره) در رابطه با پخش يك شبه‌ اعلاميه كاپيتولاسيون، چه در مجازات حسنعلي منصور و اجراي حكم الهي بر آن، نقش بسيار مهمي داشت. مؤتلفه در سال 56 و 57 نقش اصلي در اداره‌ جريانات به همراه جامعه‌ روحانيت مبارز و جامعه‌ اسلامي مدرسين و برخي عناصر جديد كه پيوسته بودند، داشت. كميته‌ استقبال امام (ره) را ببينيد، همه از احزاب هستند و از هفت نفر عضو شوراي مركزي، شهيد مطهري، شهيد بهشتي، شهيد مفتح هر سه از مؤتلفه و روحانيت مبارز هستند، بنده از اين تيپ، شاه حسيني از جبهه‌ ملي است، توسلي و تهرانچي از نهضت آزادي هستند و صباغيان، مي‌بينيد كه اين‌ها از گروه‌ها تشكيل شده‌اند، كميته‌ استقبال امام (ره) عناصر غير تشكيلاتي نيستند، همه از عناصر تشكيلاتي هستند. بعد از پيروزي انقلاب هم حزب جمهوري اسلامي تشكيل مي‌شود كه نقش بسيار مهمي دارد. ×× تركيب حزب جمهوري اسلامي چگونه بود و بدنه آن را چه گروههايي تشكيل مي‌دادند؟ ++ البته از چند بخش آمدند، يكي جامعه‌ مدرسين، مانند رباني املشي، دوم جامعه‌ روحانيت مبارز مانند شهيد بهشتي، شهيد باهنر، آقا (مقام معظم رهبري)، ناطق نوري و موحدي كرماني، سوم مؤتلفه كه بخش مؤثري بود و در آن حرفي نيست، من، ‌ عراقي، عسگراولادي و حائري‌زاده، شهيد درخشان و گروه‌هاي ديگري كه بعد اضافه شدند. ×× اساسا فلسفه تشكيل حزب جمهوري اسلامي چه بود؟ ++ سران حزب مي‌خواستند كه معتقدان به امام (ره)، زيرمجموعه‌ شوراي روحانيتي مثل شهيد بهشتي، مقام معظم رهبري، باهنر، هاشمي رفسنجاني و موسوي اردبيلي باشند و روحانيت هم جمع شود و اين پراكندگي‌ها كه به خاطر خفقان دوران قبل از انقلاب وجود داشت، از بين برود و همه در يك محيط دسته‌جمعي با هم در ساخت و نگهداري انقلاب كار كنند. حزب نقش بسيار عظيمي در اين برهه از تاريخ انجام داد ولو كه آن نقش تمام شد، تيپ‌هايي كه بعدها جدا شدند و رفتند، افكارشان با اصول حزب نمي‌خواند. ×× ارتباط مؤتلفه و حزب جمهوري اسلامي به چه شكلي بود؟ ++ مؤتلفه كه با نظر امام (ره) شكل گرفت، البته ما آن چند سال هم با نظر امام (ره) در حزب جمهوري اسلامي بوديم، مدت‌ها امام (ره) به شهيد بهشتي فرمودند كه شما شاكله‌ مؤتلفه را داشته باشيد، لذا ما مؤتلفه را داشتيم ولي تشكيلاتي كار نمي‌كرديم، در درون حزب صادقانه براي حزب كار مي‌كرديم. ×× از چه زماني جمعيت مؤتلفه اسلامي مجددا فعاليت خود را آغاز كرد؟ ++ بعد از تعطيلي حزب از امام پرسيديم كه مملكت حزب لازم دارد، شما اجازه‌ مي‌دهيد كه مؤتلفه را به صورت حزب فراگير داشته باشيم؟ آقاي سيداحمد آقا (به نقل از امام) فرمودند كه من به برادران اعتماد دارم، هر طور كه مصلحت دانستند، ‌ قبول دارم. اين خيلي مهم است كه يك تشكيلات كه از سال 42 امام راه انداخته و بعد از حدود 25 سال يك انسان پرفضيلتي چون امام (ره) چنين بگويد. امام (ره) ‌ به كسي اين چنين چك سفيد امضا نمي‌داد، ‌ در عين حال نظر امام مطرح شد، دوستان گفتند كه بنا به اعتقاداتي كه داريم، بنا به تكليف شرعي و با داشتن حجت شرعي و نظر مستقيم امام (ره) آمديم و در حزب تجمع استعدادها و نيروها، امكانات و اموال افراد است. ولي گاهي انسان كارهايي را مي‌كند كه مديون جمع مي‌شود و ما بايد در نظر خدا پاسخگو باشيم، لذا اگر امام صراحتا بفرمايند موافقم، ما تشكيلات را فعال مي‌كنيم و اگر نه با اين كه امام بفرمايند شما مصلحت مي‌دانيد متشكريم ولي ما مصلحت جامعه‌ اسلامي را تحت رهبري ولي فقيه مي‌دانيم. قرار شد آقاي عسگراولادي خدمت امام (ره) برود و رفت و گفت: برادران نظرشان اين است كه با توجه به ضرورت جامعه و انقلاب اسلامي (اگر اجازه مي‌دهيد) دوباره مؤتلفه را فعال كنند. امام فرمودند كه من به احمد گفتم كه هر چه شما و برادران صلاح مي‌دانيد. عسگراولادي گفت كه دوستان از اين همه اعتماد تشكر كردند، اما مي‌گويند كه تكليف شرعي را شما به صراحت بفرماييد، ‌ امام خيلي به دوستان مؤتلفه عنايت داشت و مي‌فرمود كه من همواره شما را دعا مي‌كنم حتي در نماز شب و در هر جا كه مظان استجابت دعا هستم، شما را دعا مي‌كنم. عسگراولادي گفت من دو سؤال مي‌‌پرسم، شما با اين كه مؤتلفه به صورت حزب فعال و سراسري كار كند، مخالفتي نداريد؟ امام خنديدند و فرمودند: ‌ بله. عسگراولادي گفت: آيا با فعال شدن مؤتلفه به صورت يك حزب فراگير موافقت داريد؟ امام خنديدند و فرمودند: بله. عسگراولادي گفت: خب حالا ديگر وظيفه‌مان شد كه برويم و انجام وظيفه كنيم. بعد از رحلت امام (ره)، دوستان محضر مقام معظم رهبري كه يك فقيه عادل هستند، رسيدند. ما هميشه سرباز ولايت بوده‌ايم و تشكيلاتمان براي خدا شكل گرفته و حجت شرعي مي‌خواهد، حجت شرعي‌مان را هم ولي فقيه عادل مي‌تواند بدهد. (به مقام معظم رهبري) گفتيم اين (تأييد فعاليت جمعيت مؤتلفه) نظر امام بود، حضرتعالي چه مي‌فرماييد؟ ايشان گفتند كه امام (ره) اين اواخر كه با تشكيلات ديگر خيلي سرسازگاري نداشت، به شما‌ها اعتقاد و اعتماد داشت و به شما اجازه صريح داد. من كه به تشكيلات و تشكل خود اعتقاد دارم؛ و لذا “بله “همين طور عمل كنيد منتها تشكيلاتتان بادكنكي نباشد، تشكيلات عميق باشد و هر جا را كه مي‌توانيد كار كنيد، آنجا فعاليت كنيد. ×× وضعيت جمعيت مؤتلفه اسلامي در حال حاضر چگونه است؟ ++ الان در سراسر كشور يك تشكيلات محكم و مردمي است. ما همين الان در 140 شهر دفتر داريم، بدون هيچ گونه رانت دولتي، بدون هيچ گونه سوءاستفاده مالي و بدون اين كه كسي بتواند جايي را پيدا كند كه يكي از اعضاي شوراي مركزي ما يا اعضاي مؤثر و مسؤولان مؤتلفه، اهل اين تخلفات و خلاف‌ها باشد، و يك تشكيلات پاك، سالم و مورد اعتماد مردم، مراجع تقليد و رهبري انقلاب اسلامي، است. مخالفان ما هم به سوابق درخشان مؤتلفه اذعان دارند. مؤتلفه تنها حزبي است كه در اين سال‌ها توانسته كنگره‌اش را به صورت منظم تشكيل دهد. ×× به نظر شما معيارهاي موفقيت يك حزب چيست؟ ++ اين كه حزب بتواند سالم و منطبق با مقتضيات و شرايط تحول در خود ايجاد كند. يعني اگر يك روزي تشكيلاتمان مخفي و ده نفره بود، بعد گسترده شد، يك ويژگي ديگر مي‌خواهد. بعد كه انقلاب رشد كرد و رسيديم به جايي كه ديگر تظاهرات سياسي و اعلاميه و اين‌ها چندان مؤثر نبود، بايد گروه مسلح داشته باشيم و جهاد مسلحانه كنارش پديد آيد. بعد در تشكيلات‌ ديگر اگر لازم باشد با گروه ديگر همكاري كرد، و در صورت لزوم جدا شد، سال 57 ما با اين كه مي‌توانستيم تشكيلات مسلحانه در همه جا داشتيم، ولي شما مي‌بينيد كه ما هيچ كدام از اين‌ها را نداريم. فقط مردمي عمل مي‌كنيم، يعني ميليوني در صحنه مي‌ريزيم. يعني شايد غير از اعدام انقلابي حسنعلي منصور، كه اجراي حكم الهي بود، مؤتلفه هيچ تروري در اين قضايا انجام نداد. هيچ يك از انفجارها از سوي مؤتلفه نيست، مؤتلفه حركت را به جلو آورده و سال 57 در خدمت امام (ره) و روحانيت و مراجع توانسته ميليون‌ ميليون انسان را به صحنه بريزد. ×× ارزيابي شما از عملكرد جمعيت مؤتلفه اسلامي بعد از انقلاب اسلامي چيست؟ ++ مؤتلفه وقتي به قدرت مي‌رسد، اين طور نيست كه همه جا را خود بگيرد و افرادش را خود بچيند، وقتي به آنجا مي‌رسد، به وظيفه عمل مي‌كند. اگر رجايي كه از مؤتلفه است به نخست وزيري مي‌رسد، خيلي صريح مي‌گويد كه من كابينه‌ 36 ميليوني دارم. يعني تشكيلاتي كه به قدرت مي‌رسد، بايد بداند كه نمي‌تواند حزبي عمل كند. اگر بخواهد مردم و حكومت اسلامي را در اختيار حزب خود قرار دهد، ابزار قرار دادن مردم براي حكومتي حزبي است. هر حزبي در ايران اين كار را انجام داده، شكست خورده است‌. مثلا همين الان كه جبهه‌ مشاركت اين سلطه‌طلبي حزبي را كرده، كاملا شكست خورده است. از درون و بيرون هم شكست خورده است، اما هنوز مشخص نيست. البته من در كميسيون احزاب به همه‌ اينها رأي دادم و امضاي من پاي برگه‌ همه اين‌ها هست. با همه هم همراهي كردم، اعتقادم هم همان اعتقاد شهيد بهشتي است، كه اگر در كشور حزب نباشد، باندها‌ مي‌آيند، يعني شخصيت‌ها جلوه مي‌كنند، افراد دور شخصيت‌ها جمع مي‌شوند. اما اگر حزب ايجاد شود، علني است و افكار و مسائل و حرف‌هايشان را مطرح مي‌كنند. به همين دليل در كميسيون احزاب هر كس درخواست حزب كرد، داديم. حال من كه به همه‌ احزاب معتقدم، اعتقاد دارم كه اگر كسي آمد و رسيد به حزب و مسؤوليت پذيرفت، مانند اين كه فردا به مؤتلفه مسؤوليت دادند و خواست كشور را اداره كند، نبايد با مؤتلفه اداره كند، چون اداره كشور حق همه است، ايران براي ايرانيان شعار دادن و بعد هم هر كس كه مسؤول بگذارد، بايد از 107 امضا كننده اوليه حزب مشاركت باشد. اين چيزي است كه مردم مي‌گويند. بين آن شعار و اين عمل كاملا تفاوت وجود دارد و اين فريب مردم است. مردم از دشمن شجاع خوششان مي‌آيد و از دوست فريبكارشان بدشان مي‌آيد. شما به محض آن كه بفهميد كسي كلاه سرتان گذاشته، آن قدر متنفر مي‌شويد كه حد ندارد. در حالي كه اگر حزبي صادقانه رفتار كند، مردم به او توجه مي‌كنند و به آن حزب علاقه‌مند مي‌شوند، ممكن است در برهه‌اي از زمان با جو‌سازي‌ها به او رأي ندهند كه اين چيز‌ها طبيعي است. يعني شما نبايد حساب كنيد كه اين‌ها كه امروز يا ديروز رأي نياورده‌اند، شكست خورده‌اند. مردم اگر ببينند كه حزبي صادق است و در پي پر كردن جيب خود نيست و دنبال كسب قدرت نيست و مي‌خواهد خدمت كند، به او اعتماد مي‌كنند، حتي اگر حالا همه‌ جو استكبار عليه‌ آنها باشد. ما بخشي در مؤتلفه داريم كه هر چه در داخل و خارج نسبت به ما بگويند، آن را جمع مي‌كنيم. اينها خيلي چيز جالبي است، آنقدر ضدانقلاب عليه ما حرف مي‌زند كه حد ندارد. ما اگر آخر هفته‌اي بفهميم عليه ما چيزي نگفته‌اند، استغفار مي‌كنيم و مي‌فهميم كه كاري نكرده‌ايم. علي‌رغم اين‌ها و رقابت‌هاي غلط سياسي داخلي كه عليه ما كار مي‌كنند و برخورد مي‌كنند، مؤتلفه كار خود را مي‌كند و اين مهم است كه در آينده مي‌ماند. بنابراين حزب ناموفق حزبي است كه در داخل مورد نظر مردم قرار نمي‌گيرد و علت آن هم رفتار و كردار است، حزب‌هاي موفق هم زياد داشتيم، هر حزبي ولو كم، نقش خود را در همان حد دارد. اصلا تشكل، نيروآفرين است. به نظر من حزب با تعريف اسلامي و ايراني جايگاه خود را در دنيا دارد و جايش هم خالي است. ×× چشم‌انداز آينده‌ تحزب در ايران را چگونه مي‌بينيد؟ ++ اين كه در آينده‌، كشور حزبي مي‌شود، بله؛ بيشتر هم مي‌شود. هر چه انقلاب گسترده‌تر شود، سطح‌ دانش مردم بالاتر برود، دانشجو و دانشگاه و روزنامه‌خوان و كتابخوان بيشتر شود، تحزب هم بيشتر مي‌شود. منتها احزابي مي‌مانند كه با مردم صاف و صادق و روراست باشند، اين نكته‌ آخر هم هست كه هيچ حزبي در هيچ جامعه‌اي فراگير افراد و آحاد جامعه و حتي اكثريت مردم آن جامعه نخواهد شد. اين را قطعا بدانيد، علت آن است كه حتي در كشورهايي مثل شوروي و چين كه تك حزبي هم هستند و ديكتاتوري حزبي در آن است، باز هم درصد كمي از افراد جامعه عضو حزب هستند، بنابراين مثلا در ايران كه 63 ميليون جمعيت دارد، هيچ حزبي نمي‌تواند 60 ميليون حتي 30 ميليون را عضو كند. البته عده‌اي عضو نيستند، طرفدارند و نظريه‌ها و روش‌هاي آنها را مي‌پسندند و تعداد آنها بسته به هر حزبي كم و زياد مي‌شود و بر اين اساس گاهي يك حزب موقعيت گسترده اجتماعي پيدا مي‌كند. گاهي هم تعطيل مي‌شود. حزب فراگير وجود ندارد، ولي حزب موثر و مورد قبول وجود دارد. ×× مساله‌اي كه اكنون اجازه مي‌خواهم مطرح كنم، بحث تعامل ميان احزاب است. در اين راستا لطفا درباره ارتباط موتلفه با سازمان مجاهدين انقلاب اسلامي در زمان انقلاب توضيح بدهيد. ++ سازمان مجاهدين قبل از انقلاب كه وجود نداشت. گروه‌هاي مختلف بودند، ما با بعضي مثل منصورون ارتباط داشتيم، البته با عناصرشان در زندان آشنا بوديم. بعد از پيروزي انقلاب سعي اين بود كه آنها كه به امام اعتقاد دارند همه در يك حزب يعني حزب جمهوري اسلامي جمع شوند، اما بعضي‌ از اين‌ها نمي‌خواستند زير بار آقاي بهشتي بروند. چون او را طرفدار سرمايه‌داري مي‌دانستند و خود افكار چپ‌گرايانه تندي داشتند. در عين حال قايل به خط مشي مسلحانه بودند، به همين علت خواستند خودشان باشند، ما هم مخالف نبوديم. در جلسه‌‌اي كه جواد منصوري، آيت، فارسي و بني‌صدر را هم دعوت كرده بودند، بهزاد نبوي و تاج‌زاده و... سنگ بناي اين سازمان را گذاشتند و بعد رفتند خدمت امام (ره) از ايشان نماينده بگيرند، به امام گفتند كه ما اين تشكيلات را راه ‌انداخته‌ايم، محسن آقا رضايي هم بود. شما يك نماينده براي ما بگذاريد، چون احساس‌شان اين بود كه با بودن حزب جمهوري اسلامي و شخصيتي مثل بهشتي، آقا و سايرين در آنجا، يك نماينده از طرف امام (ره) نداشته باشند، سازماني پا نمي‌گيرد. اين را به امام گفتند. امام هم انسان بسيار زيركي بود و همه قضايا را به خوبي مي‌دانست و يك انسان “ينظر به نورالله “بود. امام فرمودند شما برويد سراغ‌ آقاي بهشتي. اين خيلي مفهوم سياسي داشت و امام پاسخ ابعاد مختلف را داده بود اين‌ها گفتند آقاي بهشتي سرشان شلوغ است، نمي‌شود. امام در جواب گفت: خب چه؟ گروه منصورون و محسن رضايي، آيت‌الله راستي كاشاني را چون با آنها ارتباط داشت پيشنهاد كردند. البته ما هم از طريق شهيد اسلامي و آيت‌الله راستي با گروه منصورون در ارتباط بوديم. امام قبول كرد، ليكن امام حكم كتبي نداد. اما اينها گفتند ايشان نماينده (امام) است، بعد با هم اختلاف پيدا كردند. ×× علت ايجاد اختلاف در بين آنها چه بود؟ ++ علت آن هم اين بود كه برهه‌اي از زمان اين‌ها با هم برخورد پيدا كردند و تقريبا سه گروه در آنها ايجاد شد. تيپ آقاي فدايي و عسگري و توكلي يك تيم شدند، تيپ آقاي بهزاد نبوي و تاج زاده يك تيم شدند، يك تيپ بينابين هم وجود داشت. امام به آقاي راستي فرمود كه شما دقت بيشتري كن و به اين‌ها بيشتر برس، آقاي راستي، جلساتي با اينها داشت كه كتابش را منتشر كردند. آقاي راستي به اين نتيجه رسيد كه تيپ بهزاد نبوي و اين دوستان، افكارشان با اسلام و عدل و اينها نمي‌خواند و لذا از آنها هم خواست (از سازمان) جدا شوند كه بعد جدا شدند. آقاي (راستي) اين تيپ را منحل كرد. شايد انحلال سازمان از طرف آقاي راستي خود يك پيام بسيار جالبي براي آنها داشت. وقتي يك نماينده از طرف امام آنجا بود و خودشان هم بر حضور وي تاكيد داشتند، آنها بايد بدانند وقتي او اين حزب را منحل كند، تمام است. دوستان بهزاد (نبوي)، سلامتي و تاج‌زاده و اينها نمي‌خواستند زير بار اين قضايا بروند. آنها رفتند به امام نامه نوشتند، امام باز با زيركي خاص خود، فرمودند نخير شما هم باشيد عيبي ندارد، گذاشتند كه اينها بمانند، چون امام به عنوان رهبر جامعه اينها را رها نمي‌كند و همچنين كسي را رد نمي‌كند. علت آن هم اين است كه امام سعي مي‌كند همه در مسير خدا باشند. مهلت هم مي‌دهد، به همين علت امام حتي به اين‌ها نفرمود كه خود شما نماينده من را خواستيد و پيشنهاد داديد و حالا كه او مي‌گويد منحل، يعني منحل! امام اصلا اين را نگفت مسوول انحرافي كه در صحبت آقاي راستي بود، شما هستيد، (بلكه گفت) شما برويد يك كار ديگر كنيد. ×× چگونه سازمان مجاهدين دوباره فعاليت خود را آغاز كرد؟ ++ اينها مدتي ساكت بودند، وقتي كميسيون احزاب شكل گرفت، آمدند آنجا خواستند كه عنوان سازمان مجاهدين انقلاب از آن آنها باشد. من گفتم كه نمي‌شود، مال شما باشد. سازمان يك مجموعه است و اين مجموعه مال شما و آن دوستان است. شما يك اسم ديگري براي خود بگذاريد، چون شايد ديگر اعضا قبول نكنند، به علاوه نماينده امام در سازمان مجاهدين انقلاب آن را منحل كرده، اين كاري كه شما مي‌كنيد بعدها برايتان آسيب دارد و من هم واقعا از باب دلسوزي برايشان گفتم. گفتم كه ما مخالف تشكيل حزب از طرف شما نيستيم، بلكه نصيحت مي‌كنم و تذكر مي‌دهم كه سازمان مجاهدين را نماينده‌ امام منحل كرده، دوم اين كه سازمان مجاهدين انقلاب برهه‌اي از زمان كار كرده و شما و آن دوستان ديگري كه از شما جدا شده‌اند، با هم بوده‌ايد، آنها هم مي‌گويند كه جزو سازمان مجاهدين انقلاب هستند، اگر آنها بخواهند ما چه جوابي به آنها بدهيم؟ بگوييم سازمان مجاهدين انقلاب شماره 2! اين كه نمي‌شود، پس برويد و اسم ديگري بياوريد و مجوز بگيريد، گفتند خير ما حتما همان را مي‌خواهيم، بعد چون در كميسيون آقايان نجف‌قلي حبيبي، مبلغ يا رمضان‌زاده و صالح‌آبادي بودند و ما دو نفر بوديم، خلاصه آنها رأي دادند و تصويب كردند، چون رأي كميسيون بود، من حرفي نزدم و گفتم مشكلي نيست. ولي شما بدانيد در آينده با مشكل دچار مشكلات گوناگون مي‌شويد. ×× اين گروه سازمان است يا حزب؟ ++ تشكيلات آنان سازمان است و نه حزب، اين دو باهم تفاوت دارد، تشكيلات حزبي، علني است، مرامنامه و اساسنامه دارد، مجمع دارد، در حالي كه اين‌ها ندارند، شوراي 15 نفره دارند و بيشتر تشكيلاتشان مانند سازمان نيمه‌مخفي است و سازماني است كه از حزب كمونيست سرچشمه گرفته، ‌ حزب كمونيست هم حزب نيست، سازماني است كه بيشتر نظام جندي و سپاهي‌گري در آن است. در آنجا دستور از بالا كه بيايد وحدت تشكيلاتي، وحدت ايدئولوژيك و وحدت فرماندهي و از اين چيزها است، اين سازمان‌ها در زمان مقابله با نظام‌هاي طاغوتي مؤثرند، در دوران علني بودن موفق نيستند، به همين دليل سازمان مجاهدين انقلاب اسلامي تعداد حوزه‌هايش مشخص نيست. گويا حدود سي و چهل يا پنجاه نفر هستند كه باهم ارتباطاتي دارند، الان هم كه با اين قضاياي جديد بعضي‌شان مي‌خواهند به مشاركت بروند، بعضي هم به جاهاي ديگر، باهم اختلاف دارند و در نهايت متأسفانه سازمان مجاهدين انقلاب نتوانسته از يك انسجام فكري و ايدئولوژيك و سياسي برخوردار باشد، نشريه‌ “عصرما” به نظر مي‌آيد كه بهترين آيينه است براي اين كه مشخص كند كه اينها زماني چه افكار چپ‌گرايانه عليه آمريكا و ديگران داشتند، بعد دومرتبه مثلا از اين طرف، حالا رابطه با آمريكا و جالب است كه مثلا عليه طالبان و متهم كردن رقباي سياسي‌شان به طالباني‌گر و بعد حالا پيشنهاد دادند كه با طالبان - در حالي كه طالبان در حال فروپاشي است - مذاكره كنيم. اين سازمان يك انسجام ندارد. دولت آقاي خاتمي اصرار داشت كه يك نوع رابطه برقرار كنيم و حالا هم همه مي‌دانند كه اين درايت رهبري است، چون اصول ثابت است. ×× درباره‌ حزب جمهوري اسلامي و دلايل تعطيل شدن آن كمي توضيح دهيد؟ ++ آن حزب مقتضاي بعد از پيروزي انقلاب بود. يعني ما در خرداد سال 57 در بحث‌هايي كه با مرحوم آيت‌الله شهيد بهشتي داشتيم، به اين نتيجه رسيديم كه احتمال دارد انقلاب به پيروزي برسد، بنابراين حزبي لازم است براي اين كه اين حزب شكل بگيرد. ما برنامه‌ريزي كرديم از سه گروه روحانيت، مدرسين و موتلفه‌ اسلامي دعوت شدند در منزل يكي از دوستان، در آنجا جمع شديم همان جا انتخابات كرديم براي يك چيزي كه براي روزهاي آخر انقلاب لازم بود. قرار شد 15 نفرمان به قول آقاي بهشتي چهره اول باشيم، ايشان مي‌گفت كه اين 15 نفر را مي‌گيرند و مي‌كشند و شهيد مي‌كنند و همين مي‌شود بانك اعتبار براي شما و 15 نفر بعدي كه بتوانند چهره علني نباشند، آنها بتوانند اداره كنند، 15 نفر اول اعلاميه‌ها را امضا كنند. از آنجا سنگ بناي حزب را گذاشتند بعد از پيروزي انقلاب، از آنجايي كه ما مي‌خواستيم كارهايمان با نظر امام باشد، آيت‌الله طاهري خرم‌آبادي - امام جمعه موقت تهران - هم از امناي جامعه مدرسين بودند و قرار شد ايشان بروند به نجف و موضوع را به امام گزارش دهند، ايشان تا رفتند كه از پاكستان و جاهاي ويژه به نجف برسند، سفر امام به پاريس پيش آمد و در نتيجه ايشان نتوانست خدمت امام برسد. آقاي عراقي را فرستاديم، امام در پاريس به آقاي عراقي گفتند كه “اينجا بمان”. آقاي عراقي گفت آقا جان مي‌خواهم به زندگي برسم، امام فرمود اين جا نياز به حفاظت دارد، ‌اينها خطر دارند براي اين جا و شما بايد محافظت كنيد. هر طور ميل توست. محافظت مي‌كني؟ گفت بله آقا. من همين جا مي‌مانم و همان جا ماند. آقاي عسگراولادي را نزد امام فرستاديم، ديدار امام با آقاي عراقي و آقاي عسگراولادي دنيايي از صفاست. دوستاني كه آنجا بودند نقل كردند كه وقتي آقاي عسگراولادي را ديدند بغلشان را هم باز كردند، فرمودند حبيب من آمدي؟ بعد ايشان را بغل كردند و بوسيدند و گفتند كه پير شدي؛ امام فرمودند من به شما بگويم خدا مي‌داند كه در هر جا كه ماندم در حرم حضرت امير كه بودم در نماز شب شماها را دعا كردم. الان هم هر جا كه در مظان دعا هستم شما را دعا مي‌كنم، آقاي عسگراولادي گفتند كه دوستان كه اين همه مبارزه كردند و زندان رفتند و سختي كشيدند سالم مانده‌اند به خاطر دعاي شما بوده است. آقاي عسگراولادي با امام قضيه را در ميان گذاشتند، امام فرمودند كه الان يك كارهايي دارد مي‌شود كه رسيدگي شما به حزب، ما را از آن كارها باز مي‌دارد. شما بمان پهلوي ما، ما بزودي به ايران مي‌رويم. آنجا كه آمديم يك فكري براي حزب مي‌كنيم و لذا ماندند آنجا، ما هم فهميديم كه بايد بايستيم تا امام بيايد. امام كه تشريف آوردند اين جا يكي دوبار پرسيدند كه آن حزب چه شد، آقاي شهيد باهنر را 48 ساعت در خانه شهيد اسلامي در خيابان ايران زنداني كرديم تا اساسنامه و مرامنامه را كامل كرد. قرار شد 24 برود و از آنجا بيرون نيايد به او گفتيم كه بنويس و بعد بيرون بيا، او هم نشست و نوشت اين حزب اين گونه شكل گرفت. حزب خاصيتش اين بود كه اولا مردم را سامان داد براي تشكيلات انتخابات و كارهاي ديگر. مورد اعتماد امام، جامعه بود. ديگر اين كه اين افكار مختلف را باهم نزديك كرد و باعث شد تا همديگر را بيابند. در اين گيرودار ناخالصي‌ها مشخص شد. ×× چگونه حزب به تعطيلي كشيد؟ ++ واقعيت اين است كه آن مجموعه به مرور به جايي رسيد كه از حالت اعتماد امام كنار رفت. چون تقريبا دو يا سه بخش از اين مجموعه كه تركيب حزب جمهوري اسلامي را داده بود، آن ولايت پذيري و حجت شرعي را ديگر نداشتند. اين‌ها براي خودشان شده بودند يك گروه و جناح در درون حزب. وقتي در شوراي مركزي بحث مي‌شد، اين‌ها در جمع خود مي‌رفتند به يك طريق ديگر از آن استفاده مي‌كردند، فكر مربوط به خط سه آن روز اصفهان گروه مهدي هاشمي و دار و دسته او در كنگره‌ حزب رأي آورده بود و عضو شوراي مركزي شده بود، يك بخش هم دوستان آقاي مهندس موسوي بودند كه افكار به شدت چپ داشتند كه در مجموع با مباني حزب نمي‌خواند، يك جمع هم جمع دوستان ديگر بود كه اينها در يك رديف ديگر بودند. حزب پشتوانه اعتماد امام و امت را داشت و نمي‌شود پشتوانه امام و امت در اختيار يك جمع متفرق باشد. لذا امام پيغام ‌فرستادند كه براي هاشمي رفسنجاني و آقا (مقام معظم رهبري) كه من از حزب براي شما دو نفر بيم دارم. من احساس مي‌كردم كه امام دلشان با حزب نيست، چون يك روز رفتم خدمتشان به امام گفتم كه به نظرم خيلي دلتان ديگر با اين حزب نيست (چون جلو وجوهات را هم گرفته بودند) و اگر اين طور است، شما مي‌دانيد كه من به عشق شما و رضاي شما و به اذن شما به حزب آمده‌ام. اگر اين طور است اجازه دهيد من از حزب بيرون بيايم. ايشان فرمودند كه من كي به شما گفتم از حزب بيرون بياييد؟ گفتم چشم، معلوم شد تكليف برماندن است. اما فهميدم كه امام هم ته دلش نيست. در حالي كه اگر اين گونه نبود مي‌فرمودند كه خير مورد تأييد من است. من به آقاي هاشمي گفتم كه ما بايد براي حزب فكري بكنيم. امام از شما كه نگراني ندارد، از آقاي موحدي و ناطق هم كه نگراني ندارد، گفتند “نه “. گفتم از تيپ ما چطور؟ گفت امام شما را بهترين ياران خود مي‌دانند و مشكلي ندارد، پس معلوم مي‌شود كه نگراني امام از بعضي ديگر است و ما بايد يك فكر ديگر كنيم. بالاخره به اين نتيجه رسيديم كه به قول آقاي هاشمي فتيله حزب را پايين بياوريم و در نهايت مسير به گونه‌اي شد كه حزب ديگر شكل نمي‌گيرد. ادامه دارد... به گزارش خبرنگار خبرگزاري دانشجويان ايران (ايسنا) حجت الاسلام سيد محمد خاتمي با بيان اين كه معتقديم ابعاد ناشناخته شخصيت آن بزرگوار فروان است، گفت: بارزترين وجه شخصيت و شان امام بزرگوار در يك كلمه، “باور ديني استوار” است؛ كه بر دو پايه، يكي علم و معرفت به معني رايج و عرفي آن و ديگري بر پايه عرفان نظري و عملي تكيه كرده است. وي امام را يك عالم و در عين حال يك عارف صاحب نظر در عرفان الهي و اسلامي و بالاخره يك سالك و كسي كه عرفان را در حركت و سلوك خويش دريافته، خواند و افزود: البته بايد جنبه‌هاي فقهي، حكمي، فلسفي و تفصيري و به طور كلي تسلط آن بزرگوار در اقسام معارف اسلامي را به اين همه بيافزاييم. وي افزود: در كنار اين باور ديني كه شخصيت ممتاز امام را نشان مي‌دهد و تعيين و اتكال ايشان به خداي بزرگوار، خصوصيت ديگري كه امام و شخصيت امام را در تاريخ برجسته كرد، اين بود كه ايشان در راس يك حركت عظيم اجتماعي و دين قرار گرفت و نهضتي كه امام رهبري كرد، داراي مشخصات ويژه‌اي بود كه آن را از ساير نهضت‌ها و جنبش‌ها ممتاز مي‌كند. وي ويژگي‌هاي اين نهضت را اين گونه برشمرد: اول اين كه جنبه‌ي الهي و خدايي بودن نهضت هم انگيزه‌ي رهبري براي اين حركت بود و هم مهمترين عامل انگيزش مردم و حضور آن ها در صحنه ايمان، اعتقاد ديني و پايبندي‌هاي اسلامي مردم بود، دوم اين كه اين جنبش، مردمي بود؛ يعني در دوران ما نمي‌توان جنبش و حركتي را چونان انقلاب اسلامي پيدا كرد كه اين چنين با حضور فراوان مردم تحقق يافته باشد و سومين خصوصيت عدم اتكا و اتكال اين نهضت به سلاح و خشونت بود و بلكه عامل اصلي موفقيت اين نهضت و از بخشي آن كلام و گفتار و ارشاد بود و مردم ما براي پيروزي انقلاب نه تنها به گلوله و سلاح تكيه نكردند، بلكه بر لوله‌ي سلاح‌هاي كساني كه بر روي آنان اسلحه گشوده بودند، گل نشاندند. خاتمي تكيه اين انقلاب را بر كلام و ارشاد دانست و افزود: وجه ممتاز اين انقلاب يك هدف آن استقرار يك نظام مردمي و مردمسالار و البته سازگار با معيارهاي الهي بود. وي افزود: اين انقلاب گرچه در ايران تحقق يافت و بدون ترديد عظمت و ظرفيت والاي مردم ايران نقش تعيين كننده در تحقق پيروزي انقلاب داشت. وي ملت ايران را ملتي بسيار بزرگ و پرافتخار در طول تاريخ هم در عرصه تمدن اسلامي و دفاع از اسلام و بسط و گسترش اسلام و هم در جنبه تحقق تمدن و مدنيت و فرهنگ بشري دانست و خاطر نشان كرد: اگر اين مردم و ظرفيت والا و شعور ممتاز اين مردم نبود، يقينا اين انقلاب به پيروزي نمي‌رسيد، همچنان كه اگر اين مردم صاحب رهبري ممتاز مثل رهبري امام (ره) نمي‌شدند، انقلاب تحقق نمي‌يافت. وي افزود: درست است كه انقلاب اسلامي در ايران تحقق يافت، اما آثار انقلاب آثاري فراتر از مرزهاي ايران و جان ايرانيان بود و آثاري در عرصه جهان اسلام و حتي جهان امروز داشت و همه مسلمانان و به خصوص مسلمانان آزاده‌اي كه در جستجوي رهايي، استقلال و تمسك به دين خدا بودند، تحت تاثير انقلاب اسلامي ايران، انقلاب ملت ايران به رهبري امام قرار گرفتند و نيز همه كساني كه از سلطه بيدار و استكبار در سراسر جهان به تنگ آمده بودند، در مقابل اين انقلاب سر تعظيم فرو آوردند. وي افزود: در منطقه ما همه كساني كه از ستم صهيونيزم رنج ديده بودند، الگو و آرمان خود را در انقلاب اسلامي يافتند و يكي از محورهايي كه امام بزرگوار به رژيم گذشته حمله‌ مي‌كرد، وابستگي آن به بيگانگان و نيز هم پيماني او با اسرائيل بود. وي در ادامه با بيان اين كه صهيونيزم يكي از دشمنان بزرگي بود كه در بيان و ارشاد امام براي مردم اعلام مي‌شد و حمايت از ملت مظلوم فلسطين يكي از محورهاي انقلاب اسلامي ما بود، و امروز موجب بيداري و قيام حماسه مردم مظلوم فلسطين كه در برابر سخت‌ترين فشارها، كشتارها و سركوب هاي اسرائيل و صهيونيزم به پا خاسته‌اند و يكي از شكوهمند‌ترين حماسه‌هاي تاريخ امروز را رقم مي‌زنند، بدون ترديد تحت تاثير انقلاب اسلامي است. وي ادامه داد: امروز دشمنان اين ملت و آزادگان جهان اسباب، علل و انگيزه‌هاي انتفاضه را در خارج سرزمين‌هاي اشغالي و فلسطين جستجو نكنند، آن چه امروز موجب قيام اين مردم شده است، همان بود كه در ايران منشا انقلاب شد، شخصيت عزت طلب ولي سركوب شده و تحقير شده يك ملت كه حق زندگي در سرزمين آباد و اجدادي خود را ندارد. اين عامل از بيرون به درون سرزمين‌هاي اشغالي نيامده است، بلكه ريشه در متن و جان بيدار شده ملت فلسطين و مردان، زنان و جوانان فلسطيني دارد و اين اثر انقلاب اسلامي است و نه دخالت انقلاب اسلامي و حكومت برآمده از انقلاب اسلامي و نه دخالت هيچ دستگاه و قدرتي بيرون از مرزهاي فلسطين، آتشي است كه در جان اين ملت افروخته است و تا روزي كه حقوق حقه اين ملت برآورده شود اين آتش خود نخواهد مرد. وي با تاكيد بر اين كه دشمنان ملت فلسطين و دشمنان انقلاب اسلامي بايد به خود آيند، افزود: وجدان بيدار شده بشر امروز در شرق و غرب عالم كه نسبت به جنايت‌هاي رژيم صهيونيستي حساس شده و احساس همدلي با ملت مظلوم فلسطين مي‌شود، همراه شوند و حق فلسطينيان را چه آنان كه در داخل سرزمين‌هاي اشغالي هستند و چه آنان كه بيرون اين سرزمين‌ها هستند را به رسميت بشناسند تا صلح پايدار در اين منطقه به نفع حق و عدالت استوار شود. رئيس جمهوري دينداري و دين‌باوري را نكته‌اي مهم وصال و مهمترين شاخصه‌ي شخصيت امام خواند و تصريح كرد: امام كسي بود كه در راه دين خدا حاضر به هرگونه فداكاري بود، امام كسي است كه مي‌گويد اين خدا آن قدر عزيز و گرانقدر است كه در راه آن خون پاك اباعبدالله بايد ريخته شود. وي شخصيت دين‌باور و باور استقرار ديني امام را غير قابل انكار دانست و افزود: سخنان و مواضع امام را ببينيد تا اين وجه ممتاز شخصيت ايشان تلالو كند، از آغاز جواني تا آخرين روزهاي حيات پربركت امام، ايشان بيش از همه اين منشور بزرگ را بر لبان مبارك داشت كه، «انما اعظكم بواحده ان تقوموا لله مثني و فردي»، قيام براي خدا و اين موعظه منحصر به فرد خداست كه از زبان بنده مخلص خدا بيان مي‌شد. وي افزود: امام براي تامين حكومت اسلامي، حكومتي كه براي خدا استقرار مي‌يابد و براي تحقق و استقرار احكام الهي در جامعه بشري، قيام كرده بود، ولي نكته اين است كه اين نظام اسلامي كه امام به خاطر خدا براي آن قيام كرد و به خاطر خدا در راه آن رنج كشيد و مردم را دعوت به آن كرد، چه شكل و قواره‌اي دارد؟ وي يادآور شد: همه سخن اين جاست كه امام يك عالم و متفكري نبود كه فقط در خانه بنشيند و استدلال فلسفي كند و درباره معارف اسلامي سخن بگويد، امام كسي بود كه مي‌خواست اسلام و حكومت اسلامي در خارج تحقق پيدا كند ولي نظام اسلامي مورد نظر امام كدام نظام بود؟ وي با اشاره به اين كه در دنياي ما مدعيان حكومت ديني و اسلامي فراوان هستند، افزود: تنگ‌نظران و تنگ‌انديشه‌اي هستند كه ذهنيت‌هاي تاريك و تنگ‌خويش و توهمات سياه خويش را عين دين خدا مي‌دانند و مي‌گويند به هر قيمتي بايد آن را به ديگران تحميل كرد. وي بيان كرد: حكومت اسلامي را بر پايه زور و خشونت، بدون خواست مردم و بدون اين كه نسبت به تمايل مردم حساسيت داشته باشند، آن چه را كه حق مي‌دانند با زور، خشونت، ترور و بدون تكيه به مردم بر مردم مي‌خواهند، تحميل كنند. وي ادامه داد: ما به نام اسلام چنين جرياني داشته‌ايم و در دنياي امروز ما هم فراوان است، مگر طالبان در افغانستان مدعي حكومت اسلامي و اجراي احكام الهي نبود، مگر اين حكومت خشونت گرا و بي‌منطق به نام اسلام بر مردم مظلوم افغانستان تحميل نشده بود، مگر در تحقق اين حكومت خداست و اراده‌ي مردم كوچكترين تاثير و موقعيتي داشت، بنام اسلام خيلي‌ها مدعي حكومت اسلامي بودند اما امام بزرگوار براي خدا مي‌خواست تا جمهوري اسلامي در اين شكور مستقر شود و براي استقرار جمهوري اسلامي از مردم راي گرفت، امام نظام اسلامي مي‌خواست ولي نظام اسلامي مورد نظر امام نظامي بود كه مردم هم به آن راي مي‌دادند و پيماني شد ميان امام و امت و جمهوري اسلامي مستقر شد. رئيس جمهوري با تاكيد بر اين كه راي مردم زينت نيست، گفت: بيانات امام را در آستانه انقلاب را ببينيد و ببينيد كه امام به چه دعوت مي‌كرد و مردم ما به چه راي دادند، راي هم مدخليت و منشائيت در تامين نظامي كه امام معرفي كرده بود و هم در راه بردن اين نظام، نقش دارد. وي افزود: علاوه بر تاكيد فراوان امام جمله‌هاي صريح بر حضور مردم، بر اهميت مردم، بر محوريت مردم و آن جمله صريح و طلايي امام كه ميزان راي ملت است و رفتار امام هم نشان مي‌داد كه به مردم اعتنا دارد و براي مردم اهميت قائل است و به همين دليل براي استقرار نظامي كه آن را اسلامي مي‌دانست از مردم راي مي‌گرفت. حجت الاسلام خاتمي با بيان اين كه امام بر وجدان آزاد و جان انتخاب‌گر انساني كه خداوند او را مختار و با شعور آفريده است، تكيه داشت، افزود: امام راي مردم را مورد احترام قرار مي‌دادند، نه مورد احترام به عنوان زينت. بلكه به عنوان يك فقيه، عالم، يك امر اعتقادي و يك امري كه به آن رسيده بود كه حكومت ديني هم بايد مبتني بر خواست و اراده‌ي مردم باشد و نظر اساسي اسلام هم همين است. وي افزود: اجماع علماي اهل تسنن تا قرن 6 و 7 هجري اين بود كه حكومت جانشين پيامبرند با راي مردم، بيعت مردم و بيعت اهل حل و عقد منعقد نمي‌شود و شيعه هم بر راي مردم تكيه داشت و حجت آن رفتار اميرالمومنين است كه به صراحت گفت: «اگر مردم نبودند و نمي‌آمدند و اگر اصرار نمي‌كردند، يك لحظه حكومت بر مردم را نمي‌پذيرفتم و در آخر كار همان كاري را مي‌كردم كه در اول كار و پس از رحلت پيامبر اكرم (ص) كردم.» وي راي مردم، نظر مردم و بيعت مردم در تاسيس حكومت در زماني كه پيامبر در ميان مردم را نيست را امري اجماعي ميان شيعه و سني دانست و افزود: متاسفانه در قرن 6 و 7 هجري در اثر ابتلاي حكومت‌هاي زورگوي مبتدي كه بر شمشير و سلاح متكي بودند و مردم را سركوب مي‌كردند به نام دين يك نظريه انحرافي ويرانگر در ميان علماي اهل سنت پيدا شد و گفتند علاوه بر لحن پيامبر و علاوه بر راي و بعيت مردم يك عامل ديگر هم هست كه سبب تحقق و انعقاد حكومت اسلامي مي‌شود و آن تسلط بالغلبه است و اگر يك انسان فاسق و فاجد هم بيايد و به زور بر مردم تحميل شود و حكومت را بدست ‌گيرد، حكومت او شرعي است و در واقع نظريه تغلبي كه فارابي بزرگ آن را زشت‌ترين شكل حكومت دانسته بود در قرن 6 و 7 توسط بعضي از عالماني كه تحت تاثير حكومت‌هاي مستبد بودند، توجيه ديني شد، ولي در صدر اسلام تا قرن 6 و 7 هم نظريه‌ سنيان و شيعيان اين بود كه خواست و تصميم مردم لااقل راه اهل حل و عقد در انعقاد حكومت اسلامي موثر و داراي مدخليت است. وي افزود: امام به صراحت نظر مردم را در تامين حكومت اسلامي شرط مي‌داند و وقتي راي مردم نباشد مسووليت حكومت در برابر مردم هم لازمه گريزناپذير آن است و در نتيجه در حكومت اسلامي هم نهادهاي تعريف شده مشخص مردمي و برآمده از مردم هم ناظر به حكومت هستند و هم منشا عزل و نصب حكومت مورد نظر امام هستند. وي با ذكر فرمايشاتي از حضرت امام (ره) ادامه داد: ما خواهان استقرار جمهوري اسلامي هستيم و آن حكومتي است متكي به آراي عمومي است و مشكل نهايي با توجه به مقتضيات و شرايط كنوني جامعه توسط خود مردم تعيين مي‌شود، ما بناي بر اين نداريم كه تحميلي بر استان كنيم، اسلام به ما اجازه نداده است كه ديكتاتوري كنيم، ما تابع آراي ملت هستيم، دولت اسلامي يك دولت دموكراتيك به معني واقعي است، هر كسي مي‌تواند اظهار عقيده خودش را بكند، اسلام جواب هم عقايد را بر عهده دارد، دولت اسلامي تمامي منطق‌ها را با منطق جواب مي‌گويد، بر هيچ كس و هيچ جا اسلام تحميل نمي‌شود، اسلام با تحميل مخالف است، اسلام مكتب تحميلي نيست، اسلام آزادي را به تمام ابعادش ترويج كرده است، فقط اسلام را ارائه مي‌كنيم، هر كس خواست مي‌پذيرد و هر كس نخواست نمي‌پذيرد، آزاديد بياييد بيرون مطالبتان را بگوييد، انتقاد از دولت كنيد، انتقاد از هر كس كه پايين را كج گذاشت بكنيد، هيچ كس نيست كه به شما بگويد چرا؟ آن كه اسلام جلويش را گرفته و آزاد نيست، قمار بازي است كه تباه مي‌كند ملت را، شراب خواري است كه تباه مي‌كند ملت را، انواع فحشا است. اين‌هاست كه در اسلام ممنوع است. خاتمي خاطرنشان كرد: امروز در پيشگاه امام امت و به عنوان نماينده منتخب شما به صراحت مي‌گويم، آزادي اسلامي، آزادي انديشه، آزادي بيان و آزادي انتخاب، آزادي نظارت همه جانبه ملت بر همه اركان حكومت است و چه كسي گفته است كه آزادي مورد نظر يعني بي‌بندوباري، فقط سفسطه‌گران و مخالفان با آزادي حقيقي و مخالفان با اسلام براي اين كه آزادي واقعي را از مردم بگيرند، مردم را تحريك مي‌كنند كه كساني كه دم از آزادي مي‌زنند مي‌خواهند بي‌بند و باري را در جامعه تحميل كنند. هرگز، اسلام با بي‌بند و باري مخالف است امام اسلام براي انسان، انديشه انسان، آزادي انسان، انتخاب انسان، نظارت انسان بر حكومت، مسووليت حكومت در مقابل مردم بنا دارد و آن را مورد احترام قرار داده است و ما از نظر امام چنين مي‌فهميم. وي افزود: بالاتر از اين‌ها در نظريه امام مي‌دانيد كه جايگاه رهبري و ولايت فقيه چيست؟ هم در آراء فقهي ايشان و هم اظهارات سياسي ايشان اين مساله روشن است. رهبري كه ركن نظام است و ولايت فقيه كه شاه بيت نظريه امام است آن هم مبتني بر انتخاب و راي مردم است و اين نظريه صريح امام است، براي خبرگان كه مي‌خوانند قانون اساسي را از نو اصلاح كنند مي‌فرمايند: اگر مردم به خبرگان راي دادند تا مجتهد عادل را براي حكومتشان تعيين كنند وقتي آن‌ها فردي را تعيين كنند تا رهبري را به عهده گيرد، قهري او مورد قبول است، در اين صورت او ولي منتخب مردم مي‌شود و حكمش فاقد چون مردم او را انتخاب كردند، چون راي و نظر مردم به او تعلق گرفته است، حكم او فاقد است و او ولي منتخب مردم است و چون ولي منتخب مردم است، حكم او فاقد است و رهبري او مجرا است. وي اين گونه ادامه داد كه يعني راي مردم در نفاذ و تحقق فعليت رهبري در ديدگاه امام شانيت و مدخليت اساسي دارد و اين شكل حكومتي است كه امام عرضه داشته، در مقابل حكومت‌هاي افراطي، سخت‌گير و ضد مردمي كه نام دين و يا غير دين بر مردم تحميل شده بود. خاتمي تصريح كرد: امام حكومت اسلامي مي‌خواست اما در صورت جمهوري اسلامي، محتوا احكام و ارزش‌هاي اسلامي، اما كدام اسلام؟ امام كه خود گوشت و هم پوست و خونش را با معارف اسلامي و احكام اسلامي نشو و نما كرده بود و همه چيز او اسلام بود و حكومت اسلامي را براي اجراي احكام اسلام مي‌خواست، كدام اسلام را محتواي حكومت اسلامي مي‌دانست. وي تكيه امام را با صراحت و دقت بر فقه پويا، فقه پرافتخار شيعي و اسلامي دانست و يادآور شد: امام مي‌گويد بايد احكام فقهي و موازين فقهي در جامعه پياده شود، او به فقه جواهري تكيه مي‌كند، اما مي‌گويد اين به اين معنا نيست كه فقه اسلامي پويا نيست. وي افزود: نظريه امام در زمينه نقش زمان و مكان در اجتهاد اسلامي، نظريه امام در باب مصلحت به عنوان مبناي حكومت اسلامي كه حكومت اسلامي از اهم احكام اوليه مي‌دانند، مصلحت را عقل سالم كارشناس بشري بايد تشخيص دهد و نيز ده‌ها نظريه تحول آفرين امام محتواي اسلام است كه بايد در جامعه پياده شود، در جمهوري اسلامي كه مردم آزادند به آن راي دادند. وي با اشاره به اين كه نوآوري و شجاعت امام مثل ايمان او عظيم و عزيز است، افزود: ملت ما مي‌داند آيا اگر اين نوآوري و شجاعت نبود زنان آزاده‌ي ما در مجلس شوراي اسلامي بودند، آيا زنان ما حق داشتند در عرصه اجتماعي راي دهند، اگر نوآوري و شجاعت امام نبود امروز دختران شايسته ما طوري مي‌شد كه بيش از 60 درصد پذيرفته شدگان دانشگاه‌هاي ما از دختران باشند و اگر نوآوري و شجاعت امام نبود، نظام مالي و پولي متناسب با زمان ما كه بتوان جامعه را با آن پيش برد در جامعه ما پياد مي‌شد، اگر نوآوري و شجاعت امام نبود نظرهاي تنگ در مقابل ورزش، هنر و در عرصه‌هاي مختلف عرصه را بر اين مردم تنگ نمي‌كردند. امام بود، نوآوري‌هاي امام، فقه پوياي امام و شجاعت امام در بيان اين مطالب بود كه توانست چنين تحولي در جامعه‌ي ما ايجاد كند، با فتواها و نظرهاي امام به خصوص در دو سه سال آخر حيات پربركت ايشان رجوع كنيد، پس از ده سال تجربه كشور داري و رهبري عيني جمهوري اسلامي ايران و نظرهاي نو و ممتاز ايشان كه بايد بگويم با كمال تاسف امام با آن كه نام ايشان هست، نظريات و نوآوري‌هاي او در جامعه ما غريب و مهجور است. خاتمي جمهوري اسلامي ايران را حاصل انقلاب اسلامي بزرگ ملت ايران به رهبري امام دانست و افزود: جمهوري اسلامي يك الگو است و بايد از آن حفاظت كرد. وي افزود: در كدام جهان اين انقلاب رخ داد و اين الگو مطرح شد، در جهاني كه اولا در عرصه‌هاي مادي پيشرفت‌هاي محيرالعقولي زندگي بشر را دگرگون كرده بود، در جهاني كه در عرصه نظريات اجتماعي و سياسي مطالبي تازه در جهان حادث شده بود، حوادث واقعه فراواني وجود داشته كه مهمترين حادثه، واقعه تحقق پديده‌اي به نام ملت دولت در عرصه حيات بشري بود كه تا سه چهار قرن قبل اصلا در دنيا مطرح نبود. رييس شوراي عالي امنيت ملي در ادامه سخنانش در حرم امام (ره)، افزود: در جهاني الگوي اسلام و جمهوري اسلامي مطرح شد كه اجماع و اتفاق اجماعي لااقل در نظر در شرق و غرب عالم و به خصوص در ميان انديشمندان به نفي هرگونه استبداد و سلطه‌گري وجود داشت و به صورت يك نظريه رايج پديد آمده بود، در جهاني كه خواست قلبي همه ملت‌ها تحقق مردمسالاري بود، موج مردمسالاري خواهي پديده‌اي نيست كه به خواست ما به وجود آمده باشد و با سفارش ما از بين برود، موج بي‌محال دنياي كنوني، خواست مردم بر حاكميت بر سرنوشت خويش است. وي افزود: در جهاني كه تجربه تلخ غرب در درگيري ميان روشنفكران آزادي‌خواه و تنگ‌نظران مدعي دينداري و تماميت خواهان به نام دين منجر به پيدايش نظام‌هاي عرفي يا سكولار در خود غرب شده بود كه گر چه بشر غربي را از قيد بسياري از خرافات رها كرده بود، ولي متاسفانه افراط غربي در مقابل تفريط قرون وسطي سبب شده بود كه حتي آزادي را از هر قيد اخلاقي و معنوي رها بدانند و همچنين آزادي رها شده از قيد اخلاق و معنويت خسارات بزرگي در خود غرب به بار آورده بود. وي مساله سومي را كه در زماني كه الگوي جمهوري اسلامي مطرح شد، وجود استعمار و به تاراج رفتن سرمايه‌هاي مادي و معنوي ملل ضعيف‌تر از جمله كشورهاي اسلامي خواند و پيرامون چهارمين مساله، افزود: تجربه تلخ حكومت‌هاي بيدادگر استبدادي به نام اسلام در اين گوشه جهان، در چنين شرايطي كه دو موج در دنيا ايجاد شده بود جمهوري اسلامي مطرح شد، يك موج در ذهن مردم دنياي اسلام و به اصطلاح جهان سوم و يك موج در خارج و در زندگي آنان، موج ذهني و دو موج متضاد؛ كه مشعوفيت و مسحوريت در برابر مظاهر زندگي غربي، عده‌اي پيدا شدند و گفتند براي اين كه ما پيشرفت كنيم از فرق سر تا ناخن‌ پا بايد فرنگي شويم، ضعف زده و سحر شده در مقابل مظاهر زندگي غرب قرار گرفتند و مردم موج نفرت نسبت به غرب از طرف سنت‌پرستان و كساني كه نمي‌توانستند خودشان را از عادت‌هاي تنگ ذهني و تاريخي كه به نام دين يا فرهنگ به آنان تحميل شده بود را رها كنند و اين‌ها ضد هر چه نوآوري و پيشرفت است، شدند و در مقابل نوآوري مقاومت كردند. رييس جمهوري افزود: اين دو موج ذهني در خارج نيز دو موج عيني پديد آورد، يكي حركت هاي انحرافي به سوي سكولار شدن جامعه‌هاي اسلامي، يعني كساني گفتند دين بايد از عرصه حيات اجتماعي خارج شود تا ما آزادي و پيشرفت داشته باشيم، اما چون اين‌ها سطحي بودند و چون در ميان جامعه‌اي كه پوست و گوشت آن با فرهنگ ديني رشد كرده بود، جايي نداشتند، متكي به بيگانه شدند و به عنوان ابزار بيگانه كار كردند، موج سكولاريسم در دنياي شرق و در دنياي اسلام موج دين ستيزي شد و در خود غرب سكولاريسم، به معناي دين ستيزي نيست، در جوامع غربي دين و نهاد ديني مورد احترام است، منتها جامعه غربي با تجربه خود مي‌گويد، دين بايد از عرصه حيات اجتماعي خارج شود و حتي بعضي از پيشوايان آن‌ها مي‌گويند براي حفظ دين و اهميت دين به عنوان امر قدسي نبايد در زندگي روزمره و تزاحم آميز مادي وارد شود اما وقتي موج غرب‌زدگي به اين سو آمد به جاي اين كه حتي ترويج و تبليغ حكومت‌هاي سكولار را به معني غربي بكند، سكولاريسم را به معني ستيز و دشمني با دين و محو آثار ديني توجيه كردند كه در بعضي از كشورهاي همسايه اين تجربه تلخ آثار بسيار زيانباري به بار آورد و در خود كشور ما نيز پهلوي براي اين آمده بود كه اين مدل انحرافي و سياه را در كشور ما پياده كند كه خوشبختانه در مقابل صخره بزرگ اراده و ايمان اين ملت و نيز مجاهدت عالمان كه درد دين داشته و طرفدار اين ملت بودند و نيز همه آزادي خواهان نتوانست اين نقشه شوم را پياده كند. وي افزود: موج عيني دوم، حركتي بود كه در كشورهاي اسلامي و غير اسلامي پيش آمد و آن پيدايش يك سلسله حركت‌هاي تند افراطي خشونت‌گرا به نام دين بود كه همه چيز را تكفير مي‌كرد و هر چه را نمي‌پسنديد مصداق كفر و ارتدادي دانست و با خشن‌ترين وجه‌ها با آن روبرو مي‌شد و اين دو موجي بود كه در ذهن و عين پيدا شده بود و جهان اسلام هنگامي كه انقلاب اسلامي پيروز شد منتظر يك الگو بود، الگويي كه از يك سو سازگار با موازين ديني و هويت تاريخي و فرهنگي او باشد و از سوي ديگر مبتني بر موازين عقلي و دستاوردهاي مثبت بشري از جمله اين امر كه انسان بر سرنوشت خويش حاكم است و حكومت‌ها بايد مبتني بر خواست و راي مردم باشند و چنين بود كه امام جمهوري اسلامي را مطرح كرد. وي با يادآوري اين نكته كه مردم ما به جمهوري اسلامي راي دادند، افزود: راي مردم يعني پيمان امام و امت معتبر است و مردم ما مي‌دانند كه به چه راي داده‌اند و امروز هم مي‌دانند چه مي‌خواهند، نظامي كه در آن دين و سياست، اخلاق و آزادي، معنويت و پيشرفت در كنار هم باشد. وي افزود: به خصوص در جهان اسلام و در ميان فرهيختگان الگوي امام و ملت ايران چشم و دل‌ها را فريفت، انسان‌هاي فرهيخته‌اي كه از يك سو نمي‌خواهند، هويت خود را نفي كنند و از سوي ديگر وحشت‌زده از حركت‌هاي خشن افراطي به نام اسلام از دين گريزان مي‌شوند و در جستجوي الگوي تازه‌اي بودند، الگوي دينداري توام با مردمسالاري را در نظام جمهوري اسلامي يافتند و به آن دل سپردند و امروز اين الگو در معرض خطرات بزرگي قرار دارد و راهزنان فراواني بر سر راه اين گوهر گرانبها كه حاصل انقلاب ماست قرار دارند. وي ادامه داد: راهزنان در يك نكته اشتراك دارند و آن اين كه مي‌گويند، دينداري با جمهوريت سازگار نيست، منتها تنگ نظران مي‌گويند جمهوري، مردمسالاري و آزادي را به دور افكنيد تا دين شما محفوظ بماند و غرب زدگان مي‌گويند دين را، دينداري و احكام الهي را به دور افكنيد تا آزادي و جمهوريت مستقر بماند و امام و مردم ما گفتند جمهوري اسلامي مورد خواست ماست و خطرناكتر در جامعه ما كه جامعه‌اي ديني است و حكومت اسلامي به نام اسلام آمده تحميل نظرهاي تنگ و انحرافي به نام امام، انقلاب و اسلام بر مردم است. خاتمي با تاكيد بر اين كه ما مدافع آزادي هستيم و حتي آزادي مخالف را مورد تاييد قرار مي‌دهيم، افزود: نبايد تريبون‌هاي رسمي و اصلي نظام مروج چيزي باشد كه امام با آن مخالف بود و يا مروج و ضد چيزي باشد كه امام عرضه داشت و در قانون اساسي ما آمد و مردم به آن راي دادند. وي افزود: ما مخالف شكستن قلم‌ها و بريدن زبان‌ها هستيم، در نظام مردمسالاري ديني انديشه و بيان آزاد است ولي دوست داران امام و طرفداران واقعي انقلاب اسلامي و جمهوري اسلامي از سوءاستفاده‌اي كه به نام اسلام و امام آن هم در بعضي از تريبون هاي رسمي مي‌شود به خود آيند و در مقابل آن بايستند. وي با اشاره به اين كه آزادي در چارچوب‌هايي كه هست وجود دارد، گفت: گر چه امام موافق ادامه جنگ بودند و كساني بودند كه با نظر امام و با جنگ مخالف بودند، ولي در اين كشور كسي به جرم اين نظر و ابراز نظر كسي را بازداشت نكرده و مورد مواخذه قرار نداد. وي افزود: ما خواستار آزادي هستيم، ولي اجازه ندهيم كه به نام اسلام، امام و انقلاب آراء و نظرياتي كه ضد نظر امام، سيره‌ي امام و ضد آن چيزي است كه ملت با امام پيمان است در اين كشور ترويج كنند. رئيس شوراي عالي امنيت ملي يادآور شد: با آن كه در جنگ هميشه اعلام وضعيت فوق‌العاده مي‌شود، امام اعلام وضعيت فوق‌العاده نكردند، گر چه اقتضا شرايط بعضي تخلف‌ها و عدول‌ها از قانون صورت گرفت و اين حداقل چيزي بود كه در يك جنگ فراگير صورت مي‌گيرد و امام فرمودند: بعضي تخلف ها از قانون اساسي بوده است و بعد از جنگ بنا داريم و تصميم داريم كه همه به قانون برگرديم. وي افزود: امروز ادامه راه امام احترام به انقلاب بزرگ ملت ايران، احترام به خون شهيدان، پايبندي همه جانبه به قانون اساسي است كه نه قانون اساسي نقض شود و نه قانون اساسي ابزار تحميل سليقه‌ها و نظرهاي خاص شود. حجت الاسلام خاتمي گفت: امام، عزيز امت و مظهر اراده و عظمت اين ملت بود و اين ملت بدرقه‌اي كه از امام كرد بسيار شكوهمند‌تر از استقبال از امام بود، پس از ده يازده سال مشكلاتي كه انقلاب دارد، سختي‌ها و تنگناهايي كه جنگ دارد، وقتي كه امام به دار فاني شتافت، اين مردم با وفا چنان تشييع كردند كه با عظمت‌تر و با شكوه‌تر از استقبالي بود كه يازده سال پيش از امام كرده بودند. وي با بيان اين كه امام شاگرد بزرگ اباعبدالله است، افزود: از مختصات و شاخص‌هاي ديگر امام ارادت فوق‌العاده او به اهل بيت و ابي‌عبدالله بود، جا دارد بگوئيم امام هنگامي كه تو از دنيا رفتي زن و مرد سر از پا نشناختند و در تجليل تو به خيابان‌ها و بيابان‌ها آمدند اما آقا و مولاي تو را با همه يارانش شهيد كردند و زنان و فرزندانش را اسير كردند و بالاتر از او بدن پاك او را روزها و شب‌ها در برابر آفتاب و باد و باران در خاك كربلا رها كردند. / سخنراني دبير شوراي عالي امنيت ملي / حجت‌الاسلام والمسلمين حسن روحاني در اولين كنگره‌ي سراسري حزب اعتدال و توسعه با ابراز خوشنودي نسبت به شكوفائي يك ساختار سياسي اظهار داشت: از اين كه شاهد شكوفائي يك جمع براي ايجاد يك ساختار سياسي هستيم بايد خوشحال باشيم. به گزارش خبرنگار سياسي خبرگزاري دانشجويان ايران (ايسنا)، دبير شوراي عالي امنيت ملي با اشاره به وجود كلمه‌ي حزب در قرآن مجيد به مفهوم جديد حزب در عصر حاضر اشاره و خاطرنشان كرد: حزب به مفهوم جديد آن يكي از آثار توسعه سياسي و جزء مفاهيم مدرن محسوب مي‌شود، يعني حزب را بايد در كنار واژه‌ي مشروعيت، كارآمدي و انتخابات ببينيم و معنا كنيم. وي با بيان اين‌كه حزب به مفهوم جديد آن در اوايل قرن ‌19 در اروپا متولد شد و به تدريج جزء اركان نظام دموكراسي شد، افزود: حزب به مفهوم جديد آن سازماني است مستمر و ديرپا، و داراي تشكيلات منظم، داراي رهبر يا رهبراني است كه هميشه در پي فتح قدرت هستند و مي‌خواهند كرسي‌هاي بيشتر را در مجلس و تسلط بيشتر را در قوه‌ي مجريه داشته باشند. دبير شوراي عالي امنيت ملي حزب را سازماني خواند كه مي‌خواهد در سراسر يك سرزمين و كشور گسترش يابد و داراي شعبه‌هاي محلي است و گفت: حزب تشكيلاتي است كه مي‌خواهد در يك رقابت آشكار و شفاف ظهور و بروز پيدا كند. وي تصريح كرد: بنا نيست حزب كار مخفي كند، كار حزب رقابت سياسي است، اما به طور آشكار و روشن. روحاني با تاكيد بر اين‌كه حزب بايد داراي اهداف و استراتژي روشن باشد، اظهار داشت: نظام جمهوري اسلامي ايران به عنوان نظام مردم‌سالار همواره از نوسازي سياسي هم‌چون نوسازي اقتصادي و فرهنگي استقبال خواهد كرد. اگر مي‌خواهيم اين نظام مردم‌سالار بماند و براي ديگران يك الگو باشد بايد همواره در فكر بازسازي و نوسازي باشيم. وي با تاكيد بر اين‌كه اصول مفاهيم سنتي را ارج مي‌نهيم، افزود: اما بايد واقعيت‌هاي دنياي امروز را در نظر داشته باشيم، بي‌ترديد حزب محصول تحول بنيادين در عرصه‌ي سياست، اقتصاد و فرهنگ است. روحاني معتقد است كه زايش حزب بدون تحول بنيادين در اين سه عرصه جامعه امكان‌پذير نيست، و حزب در جامعه‌اي كه از لحاظ سياسي داراي مشروعيت سنتي باشد مفهومي ندارد. وي در اين راستا به نظام گذشته در ايران اشاره و حزب تحميلي رستاخيز را يادآور شد و با بيان اين كه فعاليت حزب پيش شرط اساسي دارد، ادامه داد: آزادي مردم، آزادي بيان، آزادي عقايد، برابري حقوق افراد جامعه و شهروندان، پيش شرط‌هاي فعاليت حزب هستند. دبير شوراي عالي امنيت ملي تصريح كرد: حزب زماني متولد مي‌شود كه ديواره‌هاي مشروعيت سنتي فرو ريزد و يك مشروعيت قانوني در جامعه حاكم شود و ديگر يك شخص حاكم نباشد، بلكه ساختار حاكم شود و به جاي حاكميت سليقه‌هاي فردي، قانون حاكم شود. وي بر اين اعتقاد است كه آنچه مشروعيت را مي‌سازد تمايل، ‌نظر و راي افراد است. روحاني هم چنين به بعد اقتصادي در يك جامعه براي تولد حزب اشاره و خاطرنشان كرد: ‌حزب در جامعه‌اي كه در آن توسعه اقتصادي وجود ندارد متولد نمي‌شود. روحاني در اين راستا اين پرسش را مطرح كرد كه در جامعه‌اي كه مردم به معاش خود نيازمندند حزب مي‌تواند چه مفهومي داشته باشد و ادامه داد: حزب زماني جايگاه خود را مي‌يابد كه جامعه بتواند به سمت ارزش‌هاي فرامادي حركت كند، و جامعه‌اي كه به نان شب محتاج است كي مي‌تواند به فكر حضور در عرصه سياسي باشد؟ وي تصريح كرد: در جايي كه انباشت سرمايه و توليد و گسترش نيازمندي‌ها و مصرف معنا ندارد ظهور و بروز حزب نيز مفهومي ندارد. وي معتقد است: در جامعه‌اي كه داراي حركت و رشد اقتصادي باشد حزب مفهومي واقعي پيدا مي‌كند. دبير شوراي عالي امنيت ملي هم‌چنين به بعد فرهنگي براي تولد احزاب در جامعه اشاره كرد و گفت: جامعه‌اي كه از لحاظ فرهنگي كاملا بسته باشد، و تفكر در آن انزواگرايي سياسي باشد، و در آن تحقير دنيا مطرح باشد، و علم و عقل و خردورزي جايگاهي نداشته باشد حزب مفهومي ندارد. وي تاكيد كرد: در يك تحول اقتصادي، ‌سياسي، فرهنگي حزب به مفهوم مدرن آن ظهور مي‌يابد و مي‌تواند كاركردهاي سه گانه معروف خود را دنبال كند. روحاني شكل‌دهي به افكار عمومي و نخبه‌پروري را از وظايف و كاركردهاي حزب دانست و افزود: حزب بايد تلاش كند كه مردم را به سمت حركت در عرصه‌ي سياست تشويق كند و براي آنها حق‌شان را در دخالت در سرنوشت خود تشريح كند. دبير شوراي عالي امنيت ملي حق تعيين سرنوشت را نه تنها يك حق شهروندي، بلكه بر اساس اسلام يك وظيفه شرعي و بر اساس انقلاب يك كار انقلابي خواند و ادامه داد: اگر در يك جامعه مشاركت مردمي سير نزولي بپيمايد بايد احزاب را مورد سوال قرار داد. وي در اين راستا به نفع و وظيفه‌ي احزاب در تشويق مردم براي حضور و مشاركت در عرصه‌هاي مختلف اشاره و خاطرنشان كرد: مشاركت مردمي در صورتي تحقق مي‌يابد كه شهروندان به مشاركت تمايل داشته باشند و نظام سياسي نيز مشاركت را از جمله حقوق شهروندي بداند و به آن عمل كند. روحاني برگزيدن افراد براي انتخابات از سوي احزاب و معرفي آن‌ها به مردم را از جمله وظايف احزاب دانست و تصريح كرد: اي كاش احزاب جامعه ما به حد و رشدي مي‌رسيدند كه براي انتخابات نياز به فيلتري جز فيلتر حزب نداشتيم. وي بر اين اعتقاد است كه اين امر چنانچه احزاب فعال شوند و به وظيفه خود عمل كنند امكان‌پذير است. دبير شوراي عالي امنيت ملي افزود: اي كاش مي‌شد كه به سمتي حركت كنيم كه احزاب فيلترهاي اصلي براي كانديداها باشند و نيازي به فيلترهاي ديگر نباشد، و اين امكان‌پذير است؛ اگر به معناي واقعي كلمه دنبال توسعه سياسي باشيم. وي تاكيد كرد: اگر توسعه‌ي سياسي حاصل شود دچار اين پيچ و خم‌ها نخواهيم شد. روحاني هم‌چنين به وظيفه‌ي جهت‌دهي مردم براي انتخاب افراد به عنوان يكي ديگر از وظايف احزاب اشاره كرد وگفت: الآن ما در شرايط ويژه‌اي هستيم، نظام نوپايي داريم و كار آزاد سياسي را هنوز زياد تجربه نكرده‌ايم. وي با بيان اين‌كه تنها ‌25 سال از عمر انقلاب طي شده و اين در حالي است كه دهه‌ي اول آن را در مسائل داخلي و جنگ طي كرده‌ايم، اظهار داشت: همه‌ي فرصت ما فرصت ‌15 ساله‌ي پس از جنگ بود، در حالي كه كشورهاي غربي در زمينه‌ي آزادي و انتخابات سابقه‌ي سيصد ساله دارند. وي براي اين كسب تجربه و رسيدن به حد لازم در زمينه‌ي آزادي و انتخابات به نقش مهم احزاب اشاره كرد و گفت: در اين راستا بايد از ظهور و تولد احزاب جديد و فعاليت‌ آن‌ها در جامعه خوشحال باشيم. به گزارش خبرنگار سياسي خبرگزاري دانشجويان ايران (ايسنا)، روحاني با بيان اين كه «از آنجا كه مردم از برخوردهاي سياسي خشن و به دور از قواعد بازي، و شعارها و جنجال‌ها، و تنش‌هاي بي‌ثمر كه عواقب آن سوء‌ظن، بدبيني و كم كم انزواي سياسي است، خسته شده‌اند» افزود: اگر حزب اعتدال و توسعه به دو كلمه تشكيل دهنده نام خود تنها متعهد باشد قطعا به وظيفه‌ي خطير حزبي خود در اين زمينه به درستي عمل كرده است. وي از دانشگاه به عنوان مهم‌ترين عرصه‌ي آماده و حاضر براي تحرك در عرصه‌هاي اجتماعي ياد كرد و اظهار داشت: متاسفانه آمار و ارقام در دانشگاه‌ها نشان مي‌دهد جز تعداد بسيار محدودي، دانشجويان كم كم به سمت سياست‌گريزي و انزوا در حال حركتند، كه اين يك علامت خطر، چراغ قرمز و آژير براي همه‌ي مسئولين امر است. وي با طرح اين سوال كه چرا بايد در آستانه ‌25 سالگي انقلاب دانشجويان و انديشمندان به اين نقطه برسند، از اين امر اظهار تاسف كرد. دبير شوراي عالي امنيت ملي با بيان اين‌كه جامعه‌ي ما عطش اعتدال دارد و همواره در پي توسعه مي‌باشد متذكر شد: اگر حزب اعتدال و توسعه كه امروز اولين كنگره‌ي خود را تشكيل داده بتواند به شعارهاي خود پايبند بماند قطعا امر بسيار مباركي را براي جامعه به ارمغان آورده است. وي ايجاد همبستگي ملي، ‌رابطه‌ي صحيح بين مردم و جامعه حاكمان و دولت، اعتماد در مردم نسبت به نظام، آموزش‌هاي سياسي اخلاق به مردم و حركت احزاب در قالب قانون و برنامه‌ريزي براي حل مسائل مهم اقتصادي، سياسي را به عنوان مهم‌ترين رسالت احزاب در جامعه امروز دانست و خاطرنشان كرد: اگر احزاب بتوانند مسائل منطقه‌اي، ‌ محلي و قبيله‌اي را كنار بگذارند و مردم را به يك همبستگي ملي دعوت كنند و تنها منافع ملي و منافع مشترك كل جامعه براي‌شان مهم باشد قطعا همبستگي و وفاق ملي در جامعه به وجود خواهد آمد. به گزارش ايسنا، روحاني با تاكيد بر اين‌كه فعاليت احزاب بايد در جهت ترويج همبستگي ملي باشد نه انشقاق و تفرق سياسي، خاطرنشان كرد: اگر محصول فعاليت يك حزب انشقاق باشد بايد در عملكرد خود شك كند؛ و همواره تجديد نظري بر اعمال خود داشته باشد. روحاني گفت: براي يك حزب افتخار نيست كه شكاف‌هاي ملي را افزايش دهد، بلكه افتخار يك حزب اين است كه وحدت ملي بيافريند. وي كاهش سوء تفاهمات بين جامعه و نظام جمهوري اسلامي را يكي ديگر از كاركردهاي بنيادي احزاب دانست و افزود: احزاب در شرايطي كه نظام اين فرصت را به آن‌ها بدهد، بايد سوءتفاهمات را كاهش داده و نزاع‌ها و پيكارهاي خشن سياسي را به سمت قالب‌ها و چارچوب‌هاي مسالمت‌آميز و عقلاني در جامعه هدايت كنند. روحاني ادامه داد: اگر احزاب برنامه‌ي مدون و درستي داشته باشند و همواره به كنكاش در امور جامعه بپردازند قطعا جامعه مي‌تواند به اصلاحات واقعي رسيده، سيستم بروكراسي را تغيير داده و از وجود دولتي كه همواره مي‌خواهد در همه مسائل دخالت كند جامعه را نجات داده و برهاند. وي هم‌چنين به قرار گرفتن تدريجي احزاب در پروسه‌ي تصميم‌سازي تاكيد كرد و افزود: از آنجا كه حرف و ادعاي يك حزب واقعي اين است كه ما مي‌توانيم همواره با برنامه‌هاي خود حتي يك كشور را اداره كنيم قطعا يك حزب درست و واقعي بايد در همين راستا براي گره‌هاي كور راه حلي مناسبي ارائه دهد. دبير شوراي عالي امنيت ملي ادامه داد: اگر مردم در جامعه به خود اعتماد به نفس نداشته باشند، و به نقش و وظيفه خود آگاه نباشند، و هم‌چنين از طرفي به نظام و مسئولين اعتماد كامل نداشته باشند، نتيجه‌اي جز انزواي سياسي و تفاوت نخواهد داشت؛ اما اگر مردم به خود اعتماد كنند و نقش خود را همواره باور كنند، اما به دولت و نظام اعتماد نداشته باشند در جامعه شورش و اعتراض به وجود خواهد آمد، كه دشمن امروز تنها به دنبال همين امر مي‌باشد. وي تاكيد كرد: اما اگر مردم به خود اعتماد نداشته و به وظيفه و رسالت خود توجه نكنند، ولي به نظام اعتماد كامل داشته باشند قطعا تابعيت محض و خودسپاري در آن جامعه به وجود خواهد آمد. وي ادامه داد: اما اگر جامعه‌اي هم به خود اعتماد داشته باشد و مردم رسالت سنگين خود را به خوبي حفظ كنند و همواره تمايل به حضور در صحنه داشته باشند، و در عين حال به نظام هم اعتماد كنند نتيجه‌اي جز مشاركت در آن جامعه به بار نخواهد آمد. وي با طرح اين پرسش كه آيا با تعاملات فعلي در صحنه جهاني نظام جمهوري اسلامي مي‌تواند به اهدافي كه در چشم‌انداز بيست ساله مسئولين امر ذكر كرده‌اند برسد، افزود: در چشم انداز بيست ساله، ايران كشوري توسعه يافته كه حرف اول را در اقتصاد و هويت اسلامي و انقلابي مي‌زند و الهام‌بخش در جهان اسلام با تعامل سازنده و موثر روابط بين‌المللي خود را پيش برد ترسيم شده، لذا ما براي رسيدن به اين امر كه خيلي هم دور از دسترس عقل هم نيست نياز به فن آوري و تعامل گسترده با دنيا داريم. روحاني ادامه داد: احزاب وظيفه دارند همواره به مردم اعتماد به نفس دهند كه شما اصل هستيد، و حضور در صحنه سياسي نه تنها به عنوان يك وظيفه شهروندي، بلكه به عنوان يك وظيفه‌ي ديني و ملي مي‌باشد. به گزارش ايسنا، وي با تاكيد بر اين‌كه اين گونه امور به معناي انتقاد به دولت از سوي احزاب نيست، افزود: احزاب بايد هم نقش حمايتي و هم نقش انتقادي داشته باشند، و بگذارند اختلافات شكل منازعات و مخاصمات به خود بگيرد. روحاني با تاكيد بر اين كه بايد راه مجاب‌سازي يكديگر و گفت‌وگو را بياموزيم، افزود: احزابي كه مردم را به خشونت دعوت مي‌كنند و به جاي گفتمان سياسي جامعه را دائما به اعتراض دعوت مي‌كنند به وظيفه و رسالت حزبي خود به درستي عمل نكرده‌اند. احزاب در اين شرايط بايد اخلاقيات و توسعه سياسي را ترويج دهند. روحاني با اعتقاد بر اين‌كه ما براي توسعه سياسي نياز به ويژگي‌ها و اخلاقيت خاصي داريم، اظهار داشت: امكان‌پذير نيست در جامعه به دنبال توسعه سياسي باشيم اما مردم دچار انفعال باشند و احزاب به جاي واقع‌گرايي و عملگرايي احساسات و شعارزدگي را در جامعه حاكم كنند. وي با اعتقاد بر اين‌كه برخي احزاب امروز فقط تنها به هويت‌هاي قبيله‌اي خاص خود توجه دارند، متذكر شد: نمي‌شود در يك جامعه به دنبال توسعه سياسي بود، اما جاي هويت‌هاي ملي هويت‌هاي محلي و قبيله‌اي نوين را حاكم كرد. ما بايد همواره به دنبال هويت ملي باشيم و به جاي دگرهراسي و ترس از بيگانه به طور مداوم مردم را براي حضور گسترده در صحنه تشويق كنيم. روحاني با تاكيد بر اين‌كه بايد همواره در قالب قانون و اجماع نظر حركت كنيم، افزود: همان‌طور كه تجربه‌ي چند سال گذشته نشان داده است تا اجماع نظر در كشور وجود نداشته باشد و همه‌ي احزاب و جريانات سياسي به يك اجماع مشخص نرسند، جامعه به سمت موفقيت پيش نخواهد رفت. دبير عالي شوراي امنيت ملي طرح برنامه‌ي مستقل براي تامين مسائل مهم سياسي، اقتصادي، فرهنگي را از مسووليت‌هاي مهم احزاب خواند و در پايان براي حزب اعتدال و توسعه جهت حركت در مسير و اهداف مدنظر، منافع ملي كشور و استقرار ثبات ملي اظهار اميدواري كرد و گفت: اگر حزب اعتدال و توسعه در دومين كنگره‌ي خود بتواند با افتخار اعلام كند كه برنامه‌ي مشخص و دقيقي براي كشور دارد و توانسته است انسان‌هاي ورزيده و نخبه‌اي را در رشته‌هاي مختلف تربيت كند، قطعا وظيفه‌ي مهم ملي و ديني خود را انجام داده است، در غير اين صورت بايد در فعاليت‌هاي خود تجديدنظر كند. / سخنراني دبيركل حزب اعتدال و توسعه / دكتر محمدباقر نوبخت، دبير كل حزب اعتدال و توسعه نيز در اولين كنگره‌ي سراسري اين حزب گفت: اگر مجلس با انديشه‌ي اعتدال شكل بگيرد و بعد از آن دولت آتي هم بر همين اساس به‌وجود آيد و قوه‌ي مجريه‌ي آتي هم بتواند جمعي از شايستگان همه‌ي جناح‌ها را دور هم جمع كند، قطعا تا حد زيادي به اهداف انقلاب اسلامي دست خواهيم يافت. به گزارش خبرنگار سياسي خبرگزاري دانشجويان ايران (ايسنا)، وي كاركرد دو سال گذشته‌ي اين حزب و خط و مشي آينده‌ي آن را مورد بررسي قرار داد و خاطرنشان كرد: تقريبا از چهار سال گذشته يك تحليل واحد و همسو نسبت به رخدادهاي داخلي و خارجي، جمعي از دوستان را كه سال‌ها دستمايه كار وزارت در قوه‌ي مجريه، كار وكالت در قوه‌ي مقننه و سفارت در نمايندگي‌هاي جمهوري اسلامي در خارج از ايران را داشتند به اين نتيجه رساند كه براي اين مقطع از تاريخ انقلاب اسلامي ديگر نمي‌توان به صورت منفرد و ايزوله و تنها عمل كرد، بلكه نيازمند يك همگرايي، هم‌انديشي و كار مشترك است. وي ادامه داد: ديدگاه هيات موسس اين حزب اين بود كه جمهوري اسلامي و جامعه‌ي ايران در آن مقطع متاثر از چند عامل داخلي و خارجي است. نوبخت موفقيت ليبرال دموكراسي در طي برخوردهاي قرن ‌20 كه شرايط جديدي براي جهان ايجاد كرد را عامل خارجي اين امر معرفي كرد و افزود: امروز بر خلاف گذشته ليبرال دموكراسي اين طور نيست كه در گوشه‌اي بماند و كشورهاي جهان سوم با ديدگاه خودشان آن را تعريف كنند؛ بلكه امروز ليبرال دموكراسي خودش، خود را عرضه مي‌كند. دبير كل حزب اعتدال و توسعه ادامه داد: در داخل بعد از گذشت دو دهه از انقلاب در زماني كه اين انديشه در حزب اعتدال و توسعه شكل مي‌گرفت با يك نسل جديد، نوخواه جديد و مطلع از تحولات جهاني مواجه بوديم. لذا در شرايطي كه بخشي از اهداف نظام جمهوري اسلامي در حالي كه وارد دهه‌ي سوم مي‌شديم هنوز تحقق نيافته بود حزب اعتدال و توسعه شكل گرفت. وي رمز موفقيت كشور در پيروزي انقلاب اسلامي و بيرون آمدن موفقيت‌آميز از جنگ هشت‌ساله تحميلي را اتحاد، وفاق و همراهي نيروهاي دلسوز انقلاب دانست و افزود: حزب اعتدال و توسعه در آن مقطع بر اين باور بود كه امكان پاسخگويي به مطالبات و انتظارات نسل نو در كشور وجود دارد، و راهي جز اين ندارد كه از مجموعه‌ي سرمايه‌هاي اين كشور و شايستگان براي پاسخگويي به نيازهاي داخلي استفاده بكند. ما به اين نتيجه رسيديم كه راهي جز توسعه‌يافتگي نيست و تنها توسعه‌يافتگي است كه مي‌تواند ايران را به آن منزلت و جايگاه كه در عرصه‌ي جهاني در خور و شايسته اين ملت است قرار دهد، و در داخل هم توسعه‌يافتگي مي‌تواند پاسخگوي نيازهاي نسل انقلاب باشد. نوبخت ادامه داد: علي‌رغم اين‌كه حزب اعتدال و توسعه همواره بر اين عقيده است كه جناح‌هاي موجود و تعريف‌شده و مشخص در كشور هر كدام بخشي از واقعيت نظام هستند، اما همواره تاكيد مي‌كنيم كه همه‌ي شايستگان تنها در دو جناح موجود و مصطلح خلاصه نشده‌اند. اين فعال سياسي با تاكيد بر اين‌كه بخش قابل توجهي از شايستگان در خارج از دو جريان موجود كشور هستند، افزود: اگر مسوولان امر به دنبال اين هستند كه ايران را در عرصه‌هاي جهاني و رقابت‌هاي بين‌المللي به منزلت و جايگاه در خور خود برسانند و هم‌چنين در داخل هم بتوانند فرصتي ايجاد كنند كه جمهوري اسلامي بتواند در برابر آنچه كه از خارج عرضه مي‌شود خود مدل حكومتي مطلوب را ارائه كند بايد شايستگان را بيرون از دو جناح سياسي پيدا كند. وي بر نگاه فراجناحي حزب متبوعش نسبت به مسائل روز سياسي اشاره كرد و افزود: حزب اعتدال و توسعه همواره اعتقاد داشته كه اين فكر بايد بتواند در قالب يك تشكل و امروز با توجه به تحولات سياسي در قالب يك ساختار حزبي، عرضه شود، از اين رو و بر پايه‌ي اين مسائل حزب اعتدال و توسعه شكل گرفت. نوبخت با اشاره به اين‌كه در اين چند سال تلاش ما اين بود كه بدون وارد شدن به عرصه‌هاي اختلاف‌انگيز كه هيچ ثمري جز مايوس كردن مردم از مسائل و غافل ماندن مسوولان از ارائه خدمت به جامعه ندارد، بتوانيم افكارمان را تئوريزه كرده و يك مدل توسعه‌اي را فراهم كنيم. وي با تاكيد بر اين‌كه ما هيچ‌گاه به توسعه‌ي يكجانبه اعتقاد نداشته‌ايم، خاطرنشان كرد: توسعه‌ي سياسي به تنهايي به همان ميزان از نظر ما ناكافي است كه عده‌اي بر توسعه‌ي اقتصادي به تنهايي تاكيد مي‌كنند. ما معتقديم كه بايد در همه‌ي عرصه‌هاي سياسي، اقتصادي، فرهنگي و... بتوانيم متناسب با شكل جامعه رشد يابيم، چرا كه تنها يك توسعه‌ي همه‌جانبه مي‌تواند يك توسعه‌ي پايدار را فراهم كند. وي با بيان ‌اين كه ما توسعه‌ي پايداري كه نوعي توسعه‌ي واقع‌بينانه است را به عنوان توسعه‌ي اعتدالي معرفي كرده‌ايم، افزود: حزب اعتدال و توسعه هر عاملي كه بتواند شايستگان را براي تامين توسعه گرد هم جمع كند يك حركت مثبت و مطلوب تلقي مي‌كند. نماينده‌ي مردم رشت در مجلس شوراي اسلامي ادامه داد: حتي اگر افرادي از تشكيلات حزب اعتدال و توسعه به مجلس راه نيابند اما افرادي با اين انديشه اعتدالي و كساني كه اعتدال سياسي را زمينه‌اي براي ايجاد وفاق ملي و وفاق ملي را زمينه‌اي براي توسعه‌ي ملي و پايدار تلقي مي‌كنند به مجلس راه يابند آنها هم در چارچوب فكري حزب اعتدال و توسعه قرار دارند. نوبخت ضمن بيان اين‌كه ما از هر شايسته‌اي كه در هر جناحي قرار داشته باشد حمايت مي‌كنيم، افزود: در اين چارچوب افراطيون دو جناح جايي نخواهند گرفت، چرا كه افراط موجب مي‌شود تنها به يك جنبه معطوف و از بقيه عرصه‌ها وا بمانيم. دبير كل حزب اعتدال و توسعه هر يك از جناح‌هاي كشور را به تنهايي ناتوان در اداره و مديريت كشور دانست و افزود: توسعه اعتدالي بدون ثبات امكان ناپذير است، و امروز با توجه به ركودي كه در اقتصاد جهاني وجود دارد بسياري از سرمايه‌ها اگر امنيت كافي وجود داشته باشد، به كشور بازمي‌گردند؛ اما اگر در داخل دوييت و اختلاف وجود داشته باشد قطعا فرصت مناسب از ايرانيان و شايستگان براي بازگشت به كشور گرفته مي‌شود. نوبخت طبيعي‌ترين نتيجه‌ي اختلافات جناحي و درگيري‌هاي سياسي را مأيوس شدن شايستگان و نخبگان از مشاركت در فعاليت‌هاي سياسي دانست و افزود: حزب اعتدال و توسعه بر آن است كه بتواند با يك انديشه معقول، انسان‌هاي شايسته، فهيم، خردگرا و ارزشي را دور هم جمع كند تا بتوانيم در سايه‌ي يك مشاركت و تشريك مساعي نسبت به تجهيز منابع براي توسعه‌يافتگي گام برداريم. دبير كل حزب اعتدال و توسعه در پايان از همه‌ي شايستگان كشور براي همراهي با اين حزب براي حضور گسترده در انتخابات و در جهت سرافرازي ايران اسلامي دعوت به عمل آورد. / سخنراني دبير كنگره‌ي حزب اعتدال و توسعه / همچنين” علي جنتي “دبير كنگره‌ي حزب اعتدال و توسعه در سخنراني خود گفت: از يك سال پيش انديشه‌ي برگزاري كنگره‌ي حزب شكل گرفت تا آنچه كه در اساسنامه بر عهده‌ي كنگره نهاده شده است مورد بررسي و تصويب قرار گرفت. به گزارش خبرنگار سياسي خبرگزاري دانشجويان ايران (ايسنا)، ‌ وي اظهار داشت: حزب نوپاي اعتدال و توسعه امروز اولين كنگره‌ي خود را برگزار مي‌كند و بنيانگزاران اين حزب در طول چهار سالي كه از عمر اين تشكيلات مي‌گذرد با هم‌انديشي و تلاش مستمر به تدوين چارچوب‌هاي اساسي، ساختار تشكيلات، جذب نخبگان و علاقمند به انديشه‌ي اعتدال و توسعه پرداختند و با گسترش سازمان، تشكيل هسته‌هاي حزبي در ‌12 استان كشور، اين مجموعه را فراهم آوردند. وي كه در در اولين كنگره سراسري حزب اعتدال و توسعه سخن مي‌گفت، با اشاره به ضرورت‌ها و الزاماتي كه در اساسنامه‌ي حزب بر عهده‌ي شوراي مركزي گذاشته شده است، گفت: از يكسال پيش انديشه‌ي برگزاري اين كنگره شكل گرفت تا آنچه كه در اساسنامه بر عهده‌ي كنگره گذاشته شده از جمله بررسي عملكرد چهارساله، برنامه‌هاي آينده، خط و مشي و مواضع حزب و انتخاب اعضاي جديد شوراي مركزي مورد بررسي و تصويب قرار گيرد. جنتي با اشاره به شرايط حساس كنوني به خصوص در آستانه‌ي انتخابات مجلس شوراي اسلامي تاكيد كرد: اين ضرورت ايجاب مي‌كرد كه اعضاء كانون‌هاي حزبي و دفاتر استان‌ها گرد هم‌ آيند و در خصوص اصلي‌ترين مسائل داخلي و خارجي به ويژه در زمينه‌ي انتخابات هم‌فكري و اعلام نظر كنند. وي ادامه داد: كميته‌ي برگزاري كنگره با تشكيل جلسات منظم و بررسي اقدامات قابل انجام تلاش نمود تا با برنامه‌ريزي مناسب از اين همايش يكروزه حداكثر استفاده به عمل آيد. جنتي از تصويب آيين‌نامه داخلي كنگره، مرامنامه، اساسنامه و بحث و تبادل‌نظر درباره‌ي منشور توسعه‌ي اعتدالي در جلسه‌ي يكروزه‌ي اولين كنگره خبر داد و اظهار اميدواري كرد كه اين حزب بتواند با بهره‌گيري از شخصيت‌هاي سياسي با تجربه، فرهيخته و خردگرا و برقراري ارتباط و همكاري سازنده با ساير اعضاء و تشكل‌هاي سياسي تجربه‌اي نوين در تحقق نوانديشي، استقلال فكري و اعتدال سياسي را به نمايش گذارد. جنتي در پايان تاكيد كرد: در بيانيه‌ي پاياني اين كنگره خط مشي و مواضع حزب به طور شفاف به اطلاع عموم خواهد رسيد. / در حاشيه‌ي مراسم / %%% در مراسم اولين كنگره‌ي حزب اعتدال و توسعه، عليرضا محجوب دبيركل خانه‌ي كارگر، حسن غفوري‌فرد دبيركل جمعيت وفاداران انقلاب اسلامي و تني چند از روزنامه‌نگاران حضور داشتند. %%% شعار اين كنگره” اعتدال سياسي، وفاق ملي، توسعه پايدار “بود. %%% در اين مراسم دكتر نوبخت دبيركل حزب اعتدال و توسعه به قرائت بخشي از نامه‌ي محجوب دبيركل خانه‌ي كارگر به اين كنگره پرداخت و گفت: در اين نامه دبيركل خانه‌ي كارگر، حزب اعتدال و توسعه را حزبي مشهور به جهت‌گيري‌هاي سنجيده، عميق و مؤثر در جهت خواست مردم ايران خوانده است. نزديك شدن به پايان دوران مسووليت حجت‌الاسلام و المسلمين سيدمحمد خاتمي را بهانه‌اي ديديم تا از آن به عنوان فرصتي براي مرور خلاصه‌اي از ديدگاههاي ايشان در زمينه‌هاي مختلف علمي، فرهنگي، اجتماعي، اقتصادي و سياسي بهره بريم و نكته‌هايي از آن‌چه در هشت سال خدمت پر ثمر از مكتب «آموزگار ادب و شكيبايي «آموخته‌ايم را يادآور شويم. در گذري ديگر به ديدگاههاي خاتمي، به موضوع مطرح شده از سوي وي در زمينه‌ي تمدن اسلامي و ايراني مي‌پردازيم. علل ضعف تمدن اسلامى در برابر تمدن غرب به گزارش خبرگزاري دانشجويان ايران (ايسنا)، حجت‌الاسلام و المسلمين طي سخناني در افتتاحيه‌ي کنفرانس اسلامى (18 /9/ 76) گفت: «درد بزرگ ما، اين است که امت اسلامى، که روزگاري پرچمدار دانش و انديشه و مدنيت بوده است، طي قرنهاي اخير دچار ضعف و واپس ماندگى شده است و با انفعال دردناکى که در برابر تمدن پر هيمنه روزگار پيدا کرده است، حتى فرصت و توان بهره گيري درست از دستاورد هاي اين تمدن را نيز نيافته است. هر تمدنى تا روزي پا برجاست که توان پاسخ گويى به پرسش هاي دمادم نو شونده و نيازهاي متحول انسان را داشته باشد و اگر نداشت، محکوم به نابودي است و تمدن امري بشري است که دستخوش زايش، باليدن و مرگ مى‌باشد. پرسش‌ها و نيازهاي بشر روزگار ما، با بسياري از پرسش ها و نيازهاي پيشينيان متفاوت است واگردر اين سده ها در برابر تمدن غرب که خود، پاسخى طبيعى به پرسش انسان غربى ست، دچار انفعال شده‌ايم، از آن روست که به علل مختلف، از پرسش محروم شده‌ايم و قومى که پرسش ندارد، انديشه ندارد و قوم بى انديشه محکوم به انفعال و تسليم در برابر ديگران است.» احياي مجدد تمدن اسلامى وي افزود: «قومى که آفريننده يکى از درخشان ترين تمدن هاي تاريخ بوده است، باز هم قادر است، تمدن ساز باشد، به شرط اين که اهل فکر و ذکر شود و اين فکر و ذکر حاصل نمى شود مگر در اثر: 1-بازگشت تامل آميز به خويشتن تاريخى که از يک سو ريشه در وحى الهى دارد که جاودانه است و از سوي ديگر، صاحب ظرفيت ممتاز فرهنگى - تاريخى ست که به گذشته تعلق دارد. 2 -شناخت درست وعميق زمانه. در اين بايد باب بدانيم که ميان تمدن اسلامى (يا به تعبيردرست، تمدن مسلمانان) و زندگى امروزمان پديده يى به نام "تمدن غرب " فاصله انداخته است، تمدنى که دستاوردهاي مثبت آن، کم نيست وآثار منفى آن نيز به خصوص براي غير غربيان فراوان است و زمانه ما، زمانه استيلاي تمدن و فرهنگ غربى ست که شناخت آن، لازم است. بايد گذشته خودرا بشناسيم و نقد خردمندانه گذشته به منظور يافتن تکيه گاهى براي عزت امروز و سکويى براي پريدن از امروز به فردايى که حتى از ديروزمان درخشان‌تر باشد، لازم است. بى‌ترديد در اين مسير در صورتى کامروا خواهيم بود که انصاف و شايستگى بهره گيري از دستاوردهاي مثبت علمى، فنى و اجتماعى تمدن غرب را که براي رسيدن به آينده ناگزير بايد از آن، گذر کنيم، داشته باشيم.» جامعه مدنى اسلامى گام نخست در تمدن نو اسلامى خاتمي خاطرنشان كرد: «اگر به افق دورتر بنگريم و با تفاهم، در کنار يکديگر باشيم و برادرانه دست همديگر را بگيريم، مى توانيم نسل امروز و فردا را به سوي تمدن نو اسلامى به حرکت درآوريم و براي اين کار همگى ما، نخست بايد همت خود را مصروف تحقق " جامعه مدنى اسلامى " در درون کشورهاي خود کنيم.» تمسک به قرآن، راه احياي تمدن اسلامى وي تاكيد كرد: «باز يافتن عزت اسلامى که خداوند براي ما، خواسته است و يافتن توان لازم براي به دست آوردن سهم شايسته خود، در جهان کنونى و افزايش تمدن نو، يا دست کم مشارکت فعال در آفرينش تمدنى که خواه ناخواه پديد خواهد آمد، مستلزم آن است که ما، مسلمانان به دو امر اساسى اهتمام ورزيم، يکى خرد وانديشه و ديگري انسجام و همبستگى، آيا براي به دست آوردن اين دو گوهر گرانسنگ کاري اطمينان بخش تر از تمسک به قرآن، که ميراث جاودان پيامبر عظيم الشان اسلام (ص) است، داريم؟ » نقش تمدن ايرانى در تمدن اسلامى رييس‌جمهور هم‌چنين طي سخناني در مراسم افتتاح شبکه جهانى جام جم (9/25/ 76) اظهار داشت: «بنده به هيچ وجه نقش و سهم ديگر اقوام و ملتها را در تمدن اسلامى نفى نمى کنم و مبادا که اين، دست کم در شکل گيري و بسط تمدن اسلامى، نقش بسيار ممتازي ست. بذر اسلام در بستر جان ايرانى شکوفا شد و ايرانى نيز در اسلام نداي رهايى و رشد خويش را يافت و اين دو پيوند مبارک بود و در برهه اي از تاريخ، يکى از درخشان ترين تمدنها را به وجود آورد. هويت ايرانى - اسلامى وي خاطرنشان كرده است: «من بارها گفته‌ام که بايد با تمدن ها و فرهنگ ها گفت وگو کنيم، اما قبل از آن، بايد اين " مايى " که مى خواهد با ديگران سخن بگويد، معلوم بشود که چه کسى ست. در يک کلام بگويم، هويت ما، ايرانى اسلامى ست. ما، به ايرانى بودن خود، افتخار مى کنيم. ما، ايرانى هستيم و اسلام با همه عظمت هاي خود، آغوش باز ايرانى را به روي خود، گشوده ديد و در ايرانى استعدادي يافت و از اين استعداد بهره گرفت و اسلام در سايه استعداد ايرانى شکوفا شد.» تداوم هويت ايرانى مسلمان در تاريخ خاتمي طي سخناني در سخنرانى در جمع ايرانيان مقيم ترکمنستان (7/10/76) نيز گفت: «چه در طوفان ها و درگيري ها و کشاکش هاي سياسى و غارت ها و دست به دست گشتن هاي ايران و چه در دوران دويست ساله استعمار گذشته، ايرانى همچنان ايرانى مسلمان مانده است و اين ملت اگر نيروهايش، آزاد بشود و براي شکوفايى اين استعدادها زمينه سازي بشود، مى‌تواند معجزه پشت سر گذاشتن آن دوران سياه عقب ماندگى را ايجاد بکند و نيز خود، در عرصه جهانى به صورت يک نيروي پيشرو و الگو در بيايد. کار، کار دشواري ست، اما شدنى.» فرهنگ و تمدن ايرانى - اسلامى و جهت انقلاب اسلامى وي هم‌چنين در مصاحبه با شبکه سى. ان. ان. (19 /10/ 76) گفت: «ملت ايران ملت بسيار بزرگى ست و سابقه درخشانى در تمدن و فرهنگ دارد. همزمان با دولت شهرهاي يونان، در ايران تمدن بزرگى برقرار بوده است و همزمان با امپراطوري رم، در ايران تمدن وسيعى وجود داشته است. بعد از اسلام هم مردم ايران با آغوش باز اسلام را پذيرفتند. پيوند ميان استعدادايرانى و آموزش هاي عالى اسلام معجزه آفريد. البته من به هيچ وجه سهم ديگر ملت ها را در تمدن اسلامى انکار نمى کنم، ولى نقش ملت بزرگ ايران در آفرينش و بسط تمدن اسلامى نقش ممتازي بوده است. اين ملت در 200 سال گذشته هم براي آزادي و هم براي استقلال و براي يک زندگى شرافتمندانه تلاش کرده است. ما، صد سال پيش مشروطيت را در ايران داشتيم و نيز مبارزات زيادي که با استعمار شد، در نهايت انقلاب اسلامى شکل گرفت. اين انقلاب اسلامى دو جهت داشت و بايد داشته باشد، يکى، بازآوردن تعبير و روايتى از دين است که دينداري را با آزادي توام کند. البته الان که حدود چهار قرن ازتاسيس تمدن امريکايى مىگذرد، به نظر ما، تجربه بشري به ما، آموخته است که زندگى سعادتمند بايد روي سه پايه استوار باشد: دينداري، آزادي و عدالت. اين است جهتى که انقلاب اسلامى مى خواهد و برايش تلاش مى کند و با اين سرمايه وارد قرن بيست و يکم مى شود.» خود باوري و احياي تمدن اسلامى، مهمترين دستاورد انقلاب وي طي سخناني در جمع سفيران خارجى مقيم ايران (21 /11/ 1376) خاطرنشان كرد: يکى از نتايج بزرگ انقلاب ما _ که اگر جداي از سايردستاوردهاي اقتصادي، سياسى وعلمى، فقط همين دستاورد را داشت، کافى بود، اين است که ملت ما، احساس زيان نکند و احساس سود کند _ خودباوري بود. ملت ما، در سايه انقلاب خود، توانست هويت تمدن آفرين و فرهنگ ساز خود را احيا کند. در طول تاريخ ملت هاي زيادي نبوده اند که توانسته اند تمدن بشري و فرا گير را بيافرينند. ملت ايران بدون ترديد يکى از ملت هاي بزرگ و معدود و محدودي ست که توانسته است، تمدن ساز باشد. اين نشانه ظرفيت مردم خوب ماست و انقلاب اسلامى ما، اين هويت تمدن ساز و فرهنگ آفرين را احيا کرد و اين سرمايه بزرگى بود که اجازه داد ملت ما، در مقابل همه مشکلات داخلى و فشارهاي خارجى روي پاي خود بايستد» تداوم هويت و فرهنگ ايرانى در مقابل هجوم اقوام بيگانه وي در جمع جمع معتمدين استان سيستان و بلوچستان (1/2/1377) اظهار داشت: ما، کشوري بوديم که در معرض انواع تهاجم‌ها و طوفان‌ها بوده، اما ملت بزرگوار ايران، هيچ گاه هويت خويش را در مقابل قوم مهاجم از دست نداد، بلکه عظمت اين ملت سبب شد که هر قوم بيگانه مهاجمى بعد از مدتى مقهور عظمت اين ملت بشود و متاثر از فرهنگ ايرانى، حتى فرهنگ خويش را تغيير بدهد. يک سري و رمزي در زير همه اين اختلافاتى که ما، در طول تاريخ داشته ايم نهفته است که ما را به هم پيوند داده است.» خدمات تمدن و فرهنگ ايرانى به اسلام وي افزود: «مشخصه تاريخ ما، بعد از اسلام، ايران اسلامى ست. ايرانى بودن خود، مساله مهمى ست. چتر بسيار بسيار ارزشمندي ست که روي سر همه اقوام، فرق، فرهنگ ها و مذاهب مختلف افتاده است و ما، بايد قدر اين را بدانيم. البته ايرانى بودن ما، با اسلامى بودن ما، در هم آميخته است. امروز نمى توانيم فرهنگ ايرانى را جداي از فرهنگ اسلامى تصور بکنيم. اين اسلام بود که آمد و جان مستعد ايرانى را بارور کرد وآثار و برکات بزرگى شد. تمدن اسلامى به شدت مرهون و مديون انديشمندان، ءدر تاريخ ايران منشا هنرمندان، صنعتگران و بازرگانان ايرانى ست. اسلام بود که اين استعداد را شکوفا کرد. ايرانى بود که دراسلام رمز عظمت خود را يافت و با آغوش باز دعوت اسلام را پذيرفت، برخلاف نظر کسانى که مى گوينددر زمان خليفه دوم ايران با زور شمشير فتح شد، هرگز چنين چيزي نبوده است. پيش از اين که سپاهيان پيروزمند اسلام بيايند، مردم ايران از ستم شاهان به تنگ آمده بودند ودرجستجوي راه نجات و افقى رهايى بخش بودند که در پيام و نداي اسلام اين افق را ديدند و اين فرياد را شنيدند و با آغوش باز به سوي اسلام گرويدند وشايد از کم تلفات ترين جنگ هايى که درطول تاريخ رخ داده، نسبت به حجم وعظمت آن، جنگ هايى بوده که بين ايران و اسلام بوده، اين، نشان دهنده آن است که مردم از عمق جان اسلام را پذيرفته اند. سخنرانى در جمع معتمدين استان بنابر اين ايرانى بودن ما، در مقابل اسلامى بودن ما نيست.» نقش اسلام در عظمت تمدن ايرانى وي ادامه داد: «عده اي مى خواستند با حذف اسلاميت، به اصطلاح چيز موهومى به نام هويت ايرانى و ايران منهاي اسلام را زنده بکنند، در حالى که عظمت هايى که ايران در طول تاريخ داشته، - البته ما، قبل از اسلام هم صاحب تمدن وافتخاراتى بوده ايم وآن را نفى نمى کنيم ولى، - آن چه که بعدازاسلام تحقق پيدا کرد، قابل قياس با آن چه که قبل از اسلام بود، نبود، يعنى عنصر اسلام نقش بسيار مهمى در عظمت اين ملت داشته، شايد بعضى هم باشند که بخواهند به بهانه اين که اسلام گرا هستند، نفى هويت ايرانى بکنند. ايرانى اسلامى هويت ماست و اين هم مى تواند ما راحفظ بکند.» پيوند روح ايرانى با اسلام و نقش آن در انقلاب مشروطه و انقلاب اسلامى رييس‌جمهور تاكيد كرد: «ما، پايه گذار حرکتى نو به سوي يک زندگى نو در يک نظام جديد بوديم، يعنى انقلاب مشروطيت هم متعلق به ما، ايرانى هاست، گرچه وضع مشابهى در جاهاي ديگر هم هست و من بارها گفته ام که از افتخارات ماست که اولين اساسنامه جامعه مدنى را يک فقيه و ملاي اسلامى به نام علامه نايينى مى نويسد. تنبيه الامه علامه در توجيه و نشان دادن جنبه شرعى مشروطيت، يعنى حکومتى که مردم در آن، صاحب حق اند و حکومت در مقابل مردم مسوول است، مى باشد. بالاخره هم مشروطيت، هم انقلاب اسلامى در ايران رخ داده است.» فرهنگ اسلامى ايرانى مايه عزت ايرانى غير مسلمان «حذف اسلام يعنى حذف يک زيربنا و پايه اصلى هويت و فرو افتادن که آن وقت مسلمان و غير مسلمان را با هم از ميان خواهد برد. حتى غير مسلمان ايرانى اگر بخواهد عزيز باشد، بايد به پايگاه و جايگاه اسلام در تاريخ و هويت تاريخى آن توجه بکند. ما، ايرانى مسلمانيم، در طول تاريخ هم سنى و شيعه، حتى مسلمان و غيرمسلمان در کنار هم زيسته ايم، البته من در اين جا کاملا به همه هموطنان غيرمسلمان احترام مى گذارم، مسيحى، زرتشتى، ارمنى و هر کسى که در اين مملکت زندگى مى کند، اما اين را فراموش نکنيم که بالاخره پيوند روح و شخصيت ايرانى با اسلام بود که اين عظمت ها را آفريد. حتى اگرکسى به اسلام معتقد نباشد، ولى بخواهد واقعا روي پاي خود بايستد و براساس هويت خود کار بکند، مهم ترين پايه هويت فرهنگى ما، ايرانى مسلمان و غير مسلمان، تفکر اسلامى و فرهنگ اسلامى ست. » لزوم وحدت همه مذاهب و قوميت ها بر محور ايران وي گفت: «نه شيعه به زور بايد سنى بشود، نه سنى به زور بايد شيعه بشود. شيعه وجود دارد، سنى وجود دارد، مسيحى وجود دارد وهرکدام در جاي خود هستند. ما، وقتى مى گوييم بايد با دنيا ديالوگ و گفتگو بکنيم، طبيعى است كه در ميان خود ما بيشتر به گفتگو و منطق تن مى دهيم يعنى اين اختلافات هيچ براي پيشرفت بشريت مضر نيست. اين همه علومى که در طول تاريخ پيشرفت کرده اند، به علت اختلافهاي نظري بوده آن يكي مي گفته كس ديگري ايراد آن را طرح مي كرده است به آن نابغه بزرگ دوران اسلامي فخر رازي امام المشككين مي گفتند شكهاي او منشا بسياري از غنيمتها و نعمتها براي دنياي علم شده است اختلافات وجود دارد و به اين سادگي هم از بين نمي رود اشكالي هم ندارد و اين طبعي است كه خداوند براي بشر آفريده در جاي خودش هم محترم است، اما اين به هيچ وجه با اين که در کنار هم، با هم، براي مصالح اصلى تلاش کنيم، منافات ندارد. بالاخره سنى و شيعه، بلوچ و کرد، ترکمان و لر در درون يک ايران سر بلند است که مى توانند سربلند باشند. اين ايران اگر سقوط بکند يا ضعيف بشود، هر قطعه اي از آن، طعمه دشمنانى مى شود که نه اسلام را مى خواهند، نه فارس را مى خواهند، نه ترک را مى خواهند، نه بلوچ رامى خواهند، نه کرد را مى خواهند، فقط منافع خودشان را مى خواهند. ما، بايد مقتدر باشيم. اقتدار ما، به همبستگى و اتحاد ماست. » اقتدار ملت ايران در طول تاريخ خاتمي طي سخنانى در مراسم روز ارتش (29/1/1377) گفت: «ملتى که اقتدار نداشته باشد و قومى که فاقد اقتدار باشد، نمى تواند از منافع خويش دفاع کند و جلوي تجاوز دشمنان را به هويت و تماميت ارضى و موجوديت خويش بگيرد. اقتدار يک مايه و جوهر دارد. جوهر اقتدار هر قومى آرمان و عزت طلبى و خودباوري نسبت به اين آرمان و عزت طلبى و استقلال خواهى ست. ملت بزرگوار ايران، اسلام خواه و وطن دوست اند. آرمان آنها پايبندي به اسلام و استقرار اسلام و برخورداري از ميهن و وطنى سربلند، پيشرو و پرافتخار است. اين آرمان و خود باوري بوده است که درطول تاريخ، ملت شريف ايران را در برابر طوفان ها و مشکلات نگاه داشته است. پس از اسلام همواره ميهن گاه اجازه چ عزيز ما، در معرض تهاجم ها و طوفان هاي اقوام بيگانه بوده است، اما اقتدار معنوي اين ملت هيچ گاه اجازه نداده است که اين مردم، مغلوب هيچ قوم مهاجمى شود، بلکه پس از مدت کوتاهى، اين قوم مهاجم بوده است که در برابر اقتدار معنوي و فرهنگ نيرومند اين ملت مسلمان و وطن خواه تسليم شدند و انقلاب اسلامى ما، نشانه، نمونه و گواه بزرگى بر بزرگواري و اقتدار ملت ماست. ملت ما، همچنان در دويست سال گذشته در برابر غرب تسليم نشد و عاقبت نيز انقلاب دوران تازه اي را در تاريخ اين ملت شروع کرد.» انقلاب اسلامى و حکومت هاي مستبد گذشته در تاريخ ايران وي افزود: «امروز ملت شريف و مقتدر ما، با تکيه بر هويت والاي گذشته خويش به سوي آينده اي پرافتخارترو نورانى تر چشم دوخته است. آن چه ميان اين اقتدار واين فرهنگ و اين ملت بزرگ و پيشرفت هاي شايسته اوفاصله انداخته بود، وجود حکومت هاي فاسد و وابسته بود و به وضوح درصد سال گذشته پس از استخراج نفوذ بيگانگان و وجود حکومت هاي فاسد و وابسته به ب نفت، اين نعمت بزرگ خداداد با کمال تاسف به سببيگانه نه تنها اقتصاد ما، نفتى بود، بلکه سياست ما هم بر پايه نفت بود، يعنى در ابعاد سياست به جاي اين که به منافع، عظمت و پيشرفت اين ملت انديشيده شود، حکومت هاي وابسته به منافع قدرت هاي بزرگ مى انديشيدند. ملت ما، ملت بزرگى بود، اما حکومت هاي ناباب و فاسد مانع آن بودند که در عمل اين ملت بتواند پيشرفت هاي شايسته تاريخ و دين و هويت خويش را بيابد. انقلاب اسلامى اين مانع را از ميان برداشت، يعنى به رهبري امام بزرگوارمان ملت قيام کرد و تصميم گرفت که بر سرنوشت خويش حاکم شود و امروزاين ملت مقتدر، با سابقه، با فرهنگ و عزيز با حکومت بر سرنوشت خويش به سوي آينده اي بسيار بهتر ودرخشان تر پيش مى رود.» تقسيم نظام سياسى اسلام به سه دوره رييس‌جمهور هم‌چنين طي سخناني در مراسم بازديد از مرکز علوم و تحقيقات دانشگاه آزاد اسلامى (6/3/1377)، گفت: «بنده نظام سياسى اسلام را به سه دوره تقسيم مى‌کنم، يکى، دوره تاسيس مدينه به دست حضرت پيامبر صلى الله عليه و آله و سلم تا پايان دوره اي که به نام دوره خلافت راشدين معروف است. حالا صرف نظر ازجنبه هاي کلامى آن. دوره ديگر از استقرار امپراطوري اموي تا يکصد و پنجاه سال پيش که بدترين دوره وتاثير گذارترين دوره در ذهنيت جامعه اسلامى همين دوره است، در اين مرحله بدترين مشکل حکومت برجامعه اسلامى حاکم بود و متاسفانه رنگ و بوي دينى و فلسفى هم به آن مى دادند. دوره سوم، که از يکصد وهشتاد يا يکصد و پنجاه سال پيش شروع شده است، يعنى وقتى که جامعه اي مثل جامعه ما و ساير جوامع اسلامى با پديده اي به نام غرب روبه رو مى شوند و يک تحول ذهنى ايجاد مى شود. از نظر واقعيت سياسدرست است که در اين مدت ديکتاتوري و استبداد وجود داشته، ولى استبداد وابسته به بيگانه بوده است، در حالى که قبل از آن، اين طور نبود، استبداد بود، استبدادي که يک قوم يا عشيره يا قبيله اي با تکيه بر عصبيت که بهترين تعبير اين دوره را هم خود ابن خلدون درباره سير جوامع حکومتى و سياسى در دنياي قديم ما، کرده است که گروهى با تکيه بر اين نيروها مى آمدند و مسلط مى شدند، بعد هم يک قلدر مى آمد، آنها را کنار مى زد و روي کار مى آمد. در حالى که در مرحله سوم ماهيت سياسى عوض شد، يعنى سياست استبدادي وابسته به بيگانه شد و هم اغتشاش و آشفتگى در زمينه فکري پيدا شد، يعنى ما، با مفاهيم جديدي در عرصه سياست روبه رو شديم که هنوز هم يک مقدار از نظر پژوهشى و تحقيقات در دوران آشفتگى فکري سير مى کنيم و بالاخره تکليف خودمان را با بسياري از مفاهيمى که در دنياي امروز وجود دارد، معين نکرده ايم.» گشاده رويى تمدن اسلامى در مقابل انديشه هاي ديگر خاتمي سخنرانى در جمع علما و روحانيون تبريز (30 /8/ 1377) نيز اظهار داشت: «تمدن اسلامى وقتى که تحقق پيدا کرد، گرچه آن چه که به نام اسلام در خارج تحقق پيدا کرد، با آن چه که بايد باشد و در سلوک و سيره پيامبر اکرم و اميرالمومنين تجلى پيدا کرده، فاصله داشت، بعد به عللى که شما مى دانيد، آن چه که در تاريخ تحقق پيدا کرد، با واقعيت و حقيقت اسلام فاصله زيادي داشت، ولى خورشيد اسلام آن قدر نورانى بود که در پس ابرهاي تيره بددلى و بدکاري و به اصطلاح انحرافى که وجودداشت، کار خودش را کرد و فرهنگ و تمدن غنى اي را به وجود آورد. اين تمدن در عين حالى که اصالت داشت و مبتنى بود بر مبانى و موازينى که از وحى گرفته شده بود، آغوشش را به سوي انديشه هاي ديگرگشود و بدون اين که خود، در انديشه هاي ديگر هضم بشود، انديشه هاي ديگر را در درون خودش هضم کرد به هر حال اين انديشه هايى بود که آمد، اما دنياي اسلام خودش را نباخت و اين ها را گرفت و در درون خودش هضم کرد و تمدن و فرهنگى را به وجود آورد که گر چه از ديگران استفاده کرده بود، مهرو رنگ اسلامى و خودي را داشت. گرفتن از ديگران عيب که نيست، بلکه باعث تکامل انديشه مى شود.» بازآفرينى تمدن اسلامى وي در مراسم افتتاح چهارمين جشنواره تحقيقاتى علوم پزشکى رازي (11 /9/ 1377) اظهار داشت: «امروز تمدن غالب، تمدن غرب است و ما، در عرصه واقعيت زندگى امروز چيزي به نام تمدن اسلامى نداريم، گرچه آثار و مآثر آن تمدن باقى ست و اگر صحبت از اين مى شود که بايد تمدن اسلامى داشته باشيم، اين نيست که دولت مردان و مسوولان بنشينند و با صدور بخشنامه از فردا بناي ساختن تمدن راداشته باشند. تمدن اين جور ساخته نمى شود. اگر قومى نسبت خاصى با وجود پيدا بکند وهويت ويژه اي پيدا بکند و اين هويت را بپروراند و بيافريند، تمدن هم زاده مى شود و تمدن امري جمعى ست و محصول کار همه کسانى ست که در زندگى حضوردارند، به خصوص انديشمندان و متفکران قوم. البته اين اشتباه است که ما، تمدن اسلامى را مساوي با خوداسلام بدانيم و بعد بگوييم چون دوران تمدن اسلامى به پايان رسيده است، پس دوران اسلام به پايان رسيده است. اسلام يک ديد، بينش و منش است که با توجه به مقتضيات زمان و با توجه به پرسش هايى که در هر زمان نسبت به وجود، نسبت به طبيعت و نسبت به انسان مطرح مى شود، بسته به نوع پاسخى که انسان به پرسش ها مى دهد، تمدن ساخته مى شود و بنابراين به نظر من مى توان تمدن هاي متعدد اسلامى داشت و امروز هم اگر صحبت از تمدن آفرينى مى شود، به هيچ وجه به معنى بازگشت به گذشته نيست، چون ميان تمدن اسلامى که سه چهار قرن درخشندگى فوق العاده اي داشت، تا زمان ما، حوادث و وقايع بسيار بسيار بزرگى دردنيا تحقق پيدا کرده است و دانش، انديشه، بينش و منش انسان سبب تغييرات درعالم انسانى و اجتماعى شده است و ما نمى توانيم اين دستاوردهاي بشر را ناديده بگيريم. تکيه بر گذشته براي استفاده از هر آن چه که بشري ست و بشريت آفريده، براي رفتن به آينده اي بهتراست. خود غربى ها هم معترف هستند که تمدن امروز بشر، تمدن غربى ها به شدت وامدار تمدن اسلامى، انديشه ها و تفکرات بزرگان دنياي اسلام است. وقتى مى گوييم تفکر اسلامى و دنياي اسلام، بالضروره منظورم مسلمانان نيست، بلکه اسلام فضايى پديد آورد که متفکران مختلف در آن فضا توانستند تنفس بکنند. مسلمان و غير مسلمان در آفرينش و بسط اين تمدن نقش داشته‌اند.» خودباوري و آزادانديشى دو شرط اساسى بازآفرينى تمدن اسلامى وي ادامه داد: «ايرانى در پيام اسلام، رهايى، تفکر، تعقل و حرمت را يافت و از آن، استقبال کرد و اسلام هم جان ايرانى را جان مستعدي ديد که بر بستر اين جان رشد کرد و شکوفا شد. اين قوم با اين سابقه و با اين مايه تاريخى چرا نتواند تمدن ساز باشد؟! البته به دو شرط مى تواند، يکى، اين که خود را باور کنيم و در درجه اول خود را بشناسيم و مطمئنا ريشه خود ما، در گذشته است. اگر به اين گذشته، به سابقه خودمان، به دين خودمان و به فرهنگ خودمان رجوع پيدا بکنيم و اين مايه هاي هويت را بيابيم و بشناسيم، با آن انس بگيريم و آن را باور بکنيم، آن وقت بر اساس اين خودباوري مى توانيم آفريننده باشيم. شرط دوم، اين که اين انسان خودباور، اين قوم خودباور امکان تفکر کردن و امکان پژوهش کردن و امکان آزاد انديشيدن را داشته باشد و نيز بداند که انسان ها بايد از همديگر استفاده بکنند، يعنى خودباوري، خود را شناختن، خود را باور کردن، آماده بودن براي تفکر و از دستاوردهاي فکري بشر استفاده کردن. اگرما، اين شرايط را داشته باشيم، آن وقت اهل اقتباس مى شويم، نه اهل تقليد، يعنى آن چه را که مى انديشيم که به نفع ما و به نفع بشريت است، خواهيم گرفت و در يک مجموعه صاحب هويت آن را شکل مى دهيم ومى توانيم تمدن را بسازيم، يعنى آغاز به ساختن کنيم و يک شرط مهم دارد و آن، اين که نگاه ما، به آينده باشد. به گذشته رجوع مى کنيم تا خود را بشناسيم و باور بکنيم و آنگاه به آينده نگاه بکنيم و فکر بکنيم که اين آينده چگونه بايد باشد و از مجموعه دستاوردهايى که بشر از آغاز پيدايش تا کنون داشته است و ازجمله از دستاوردهاي مثبت تمدن غرب بتوانيم اقتباس کنيم. در اين صورت است که مى توانيم تمدن سازباشيم و ريشه گفتگو و محاوره تمدن ها نيز در اين است که به آن مايه ها، بينش ها و ريشه ها رجوع بشود.» بازگشت به هويت گذشته، راه پيشرفت و تعالى وي هم‌چنين طي سخناني در مراسم افتتاح نخستين مجمع عمومى خانه‌ي تئاتر (5 /8/ 1377) گفت: «اگر ما بخواهيم در زندگى صاحب تحول بشويم، بايد صاحب تفکر بشويم و براي اين که صاحب تفکربشويم، بايد هويت خويش را باز شناسيم. طبعا هويت ما، ريشه در گذشته دارد، اما فاجعه است که خيال بکنيم که بازيافت هويت يعنى برگشت به عقب و ماندن در گذشته. بايد صاحب تفکر بشويم، يعنى سکويى پيدابکنيم که برآن سکو بايستيم و بينديشيم. اين سکو مسلما در گذشته است ودر فرهنگ، تمدن و ادب فاخر ما، وجود دارد و هست. ما، اگر خود را گم بکنيم، نمى توانيم درباره خود و جهان هم تفکر بکنيم. بايد بر سکوي گذشته بايستيم و به آينده بنگريم و مشخص کنيم که کيستيم و مى خواهيم به کجا برويم. در اين صورت است که من معتقدم که اگر زمان خويش را هم بشناسيم، خيلى حرف ها براي دنيا داريم که بايد بزنيم و حتى زمزمه هاي کوچکى هم که در دنياي امروز مى شود که به نام اسلام و به نام ايران، حرف تازه اي براي دنيا گفته شود، با شناخت دنيا، مى بينيم که چقدر هم با استقبال رو به رو مى شود. اگر ما، صاحب انديشه شديم، هنر هم خلق خواهد شد و ساير جنبه هايى که اختصاص به ما دارد هم خلق خواهد شد.» ﻿ يك عضو شوراي مركزي جبهه‌ي مشاركت ايران اسلامي، اظهار داشت: اولين گام براي تشكيل جبهه‌ي فراگير روشن شدن مواضع گروه‌ها و احزاب سياسي است تا بر اساس اين مانيفست‌ها نقاط اشتراك مشخص شود در عين حال كه براي تشكيل جبهه‌ي فراگير نبايد به گروه‌هاي سياسي شناخته شده بسنده كرد، لازم است تسبيحي درست است شود كه اگر 10 مهره‌ي اصلي آن احزاب هستند، ساير مهره‌ها آن را گروه‌هاي اجتماعي و صنوف مختلف تشكيل دهند. نهادسازي در جامعه‌ي ما جدي گرفته نشده است محسن صفايي فراهاني در گفت‌و گو با خبرنگار سياسي خبرگزاري دانشجويان ايران (ايسنا)، با بيان اين كه علي‌رغم تلاش يكصدساله در كشور براي جلب مشاركت مردم در امور سياسي، به صورت سيستماتيك رشد نكرده‌ايم، درباره‌ي عامل اصلي اين عدم رشد يافتگي خاطرنشان كرد: باورمان به اين سو نرفته كه از ابزارهايي از جمله نهادهاي سياسي و اجتماعي كه براي حضور جدي مردم لازم است، استفاده كنيم، طي اين صدسال نهادسازي در جامعه‌ي ما جدي گرفته نشده است. اين عضو شوراي مركزي جبهه‌ي مشاركت ايران اسلامي، با اشاره به فقدان گسترش سازماني و تشكيلاتي احزاب متناسب با بقه‌اي كه داشته‌اند، تصريح كرد: احزاب باسابقه‌اي مثل موتلفه‌ي اسلامي نتوانسته‌اند نهادسازي كنند و گسترش تشكيلاتي داشته باشند، ساير احزاب نيز چنين شرايطي دارند، بنابراين در دوره‌هايي كه امكان فعاليت سياسي بيشتر مي‌شود، بهترين كاري كه مي‌توان انجام داد، اين است كه احزاب و گروه‌هاي موجود به ايجاد ائتلاف و تشكيل جبهه‌ي گسترده‌تر بپردازند. وي سابقه‌ي تشكيل جبهه در كشور ما را به دهه‌ي 30 و تشكيل جبهه‌ي ملي ايران مرتبط و امروز نيز تشكيل يك جبهه‌ را نيازمند بررسي شرايط دانست و با بيان اين اعتقاد خود كه " ما در فضايي زندگي مي‌كنيم كه بدبيني سياسي، بي‌اعتمادي و عدم امنيت واژه‌هاي پر معنايي در جامعه‌ي ما شده است" گفت: ما حداقل بايد با شناخت از اين فضا و شرايط مسير پيش‌رو را طراحي كنيم. صفايي فراهاني اولين گام براي تشكيل جبهه‌هاي فراگير را تعيين مانيفست احزاب و گروه‌هاي سياسي در زمينه‌هاي سياسي، اقتصادي، اجتماعي و فرهنگي برشمرد و گفت: بدين ترتيب چارچوب‌ها مشخص مي‌شود و با تعيين اين چارچوب‌ها روشن خواهد شد كه يك گروه چگونه به اين مساله مي‌انديشد و آينده را چگونه مي‌بيند و چگونه برنامه‌ريزي خواهد كرد. اين عضو شوراي مركزي جبهه‌ي مشاركت ايران اسلامي، تاكيد كرد: ما تلاش مي‌كنيم در هر گروهي اعتقاد سياسي را نهادينه كرده و بپذيريم كه مي‌خواهيم كار جمعي كنيم و از خرد جمعي بهره گيريم. بدون چنين اتفاقي امكان ايجاد جبهه‌ي فراگير و يا تهيه‌ي مانيفست امكان‌پذير نيست. معاون سابق وزير اقتصاد و دارايي، يادآور شد: بعد از پيروزي انقلاب اسلامي و هم‌چنين دوم خرداد 76، نيروهايي در كشور تربيت شدند كه كادرهاي ورزيده‌ي سياسي – مديريتي هستند و به خصوص در بخش اصلاح‌طلبان پايگاه اجتماعي خوبي دارند و اگر اين نيروهاي ورزيده به نهادسازي و گسترش تشكيلات در درون خود بپردازند، گام بعد پس از روشن شدن نقطه نظرات سياسي، اقتصادي و اجتماعي تعيين وجوه مشترك است كه امكان ايجاد اعتلا و جبهه‌ي گسترده را فراهم مي‌كند. وي معتقد است كه در يكصدسال گذشته عموما تلاش پيگير و گسترده براي برداشته شدن اين موانع دنبال نشده است. صفايي فراهاني با اشاره به گروه‌هايي مانند مجمع روحانيون مبارز و جامعه‌ي روحانيت مبارز كه به دليل اختلاف سلايق از هم جدا شده‌اند، يادآور شد: نمي‌توان با اشاره به تجربه‌ي اختلاف اين گروه‌ها گفت كه عملا ديگر گروه‌ها نمي‌توانند با هم نزديك شوند. فكر مي‌كنم كه بايد دليل جدا شدن آن‌ها آسيب‌شناسي شود و با شناسايي شرايط صورت مساله را مشخص كرد و ديد كه با ساختارهاي جديد چگونه مي‌توان سراغ تشكل‌هاي گسترده‌تر و كار منسجم‌تر برويم. تحقق جبهه‌ي فراگير در كوتاه مدت ممكن نيست اين عضو شوراي مركزي جبهه‌ي مشاركت ايران اسلامي، افزود: براي جلب مشاركت سياسي مردم بايد ديد كه چه راه‌هاي ميانبري وجود دارد و اگر دنبال اين هستيم كه حزب فراگيري به وجود آيد و آن حزب بتواند شرايط را در كشور محقق كند، بايد كار ميان‌مدتي را دنبال كنيم و در كوتاه‌مدت چنين امري امكان‌پذير نيست. وي با تاكيد بر استخراج حداقل‌هاي مشترك از چارچوب‌هاي فكري مشخص احزاب و گروه‌ها اين روش را بهترين مسير براي ايجاد جبهه‌ي گسترده عنوان كرد و گفت: براي نمونه ما در انتخابات دوم خرداد 76 شاهد بوديم طيف‌هايي حول يك كانديدا گردهم آمدند و فصل مشترك‌شان كانديداتوري آقاي خاتمي بود و بر اين مبنا كه مثلا چند سال نشست مشترك داشته باشند و وجوه اشتراك فراواني بيابند نبوده است و آقاي خاتمي نظرات اصلاح‌طلبانه‌اي را مطرح كردند كه مورد اقبال اين گروه‌ها قرار گرفت. بدون آن‌كه آن را در گروه‌هاي خود به سياست‌هاي اجرايي و رويه‌هاي عملي تبديل كنند و نحوه‌ي حمايت گروه‌ها از اين نظرات اصلاحي مشخص شود. ساختن كار آساني نيست صفايي فراهاني ادامه داد: امروز ما آن شرايط را نداريم، ولي اين فرصت را داريم كه درون احزاب اين شرايط را سازمان‌دهي و با استفاده از نيروها در فضاي حزب يا گروه خود اطلاعات را كاملا منسجم كنيم و سپس ببينيم كه چگونه مي‌توان نقاط اشتراك را برهم منطبق كرد. در هر حال ساختن كار آساني نيست و به خصوص زماني كه هدف نزديك كردن روابط اجتماعي به يكديگر است، طبيعي است كه راه‌حل گفت‌وگو و بيان شفاف مواضع مي‌تواند كارگشا باشد. اين عضو شوراي مركزي جبهه‌ي مشاركت ايران اسلامي، با بيان اينكه اكنون نياز به ايجاد جبهه‌ي فراگير در گروه‌هاي سياسي اصلاح‌طلب احساس شده است، يادآور شد: ما پس از گذشت صدسال از انقلاب مشروطيت به بلوغي رسيده‌ايم كه مي‌دانيم بدون كار جمعي و حضور مردم و پذيرش اينكه مي‌خواهيم به صورت جدي و بر اساس منافع ملي حركت هماهنگ را در جامعه سامان دهيم، امكان پيشبرد اهداف‌مان وجود ندارد و اين ايجاب مي‌كند كه گروه‌ها كار كوتاه مدتي را بپذيرند و به صورت فشرده به سازماندهي خود و يافتن وجوه اشتراك با ديگر گروه‌ها بپردازند. اصلاح‌طلبان دو ائتلاف داشتند؛ خرداد 76 و دور دوم انتخابات 84 وي با تاكيد بر وجود تجربياتي از ايجاد ائتلاف به خصوص در جبهه‌ي اصلاح‌طلبان، يادآور شد: در دو مقطع اين اتفاق افتاد؛ يكي در سال 76 كه همه‌ي گروه‌ها پشت سر آقاي خاتمي ايستادند و يكي ديگر در دور دوم انتخابات نهم رياست جمهوري كه اصلاح‌طلبان و روشنفكران ائتلافي را روي آقاي هاشمي انجام دادند و اين نشان داد كه وقتي كه شرايط سياسي ايجاب مي‌كند عقلانيت سياسي در شخصيت‌هاي سياسي و مدني موجب ايجاد درك متقابل از شرايط مي‌شود و حول يك موضوع ائتلاف مي‌كنند و حال اگر اصل منافع ملي را مورد توجه قرار دهيم - كه گمان مي‌كنم كمتر به اين موضوع پرداخته‌ايم - با رشد عقلانيت سياسي هيچ راهي جز ائتلاف نداريم. صفايي فراهاني معقتد است: تا زماني كه همه‌ي گروه‌هاي سياسي و احزاب ديدگاه‌هاي خود را شفاف و روشن و قابل ارزيابي براي ديگران تبيين نكنند، امكان رسيدن به تفاهم وجود ندارد و ائتلاف‌ها و دور هم جمع شدن‌ها احساسي مي‌شود. در حالي كه براي انجام كار بلندمدت سياسي بايد مباني عقلي مدنظر قرار گيرد. اين عضو شوراي مركزي جبهه‌ي مشاركت ايران اسلامي، از جمله نتايج مثبت تدوين مشخص ديدگاه‌ها و مواضع را اتفاق نظر بين اعضاي يك گروه و هم‌چنين با گروه‌هاي ديگر بر سر اصول و مشتركات برشمرد و گفت: ما در جزييات و فروع نمي‌توانيم بر هم منطبق باشيم و با مشخص شدن اصول مي‌توانيم مشتركات را دريابيم و تنها راه رسيدن به يك جبهه‌ي فراگير اين است كه چنين مسيري را طي كنيم. وي معتقد است: به دليل آن كه در كشور ما و كشورهاي مشابه ما، شرايط براي ايجاد احزاب قدرتمند و فراگير فراهم نيست بهترين كار اين است كه ضمن تقويت حزب و گروه خود، راه‌هاي نزديكي مواضع و ايجاد جبهه‌ي گسترده را پيگيري كنيم. اين عضو شوراي مركزي جبهه‌ي مشاركت ايران اسلامي، با تاكيد بر اينكه نمي‌توان با اقدامات ناپخته در مسايل سياسي نتايج مطلوب به دست آورد، بار ديگر به وجود بدبيني سياسي و بي‌اعتمادي در جامعه‌ نسبت به اين امر اشاره كرد و گفت: بايد براي اولين گام در درون حزب اعتمادسازي به وجود آوريم. گاه شاهديم كه از يك حزب، فردي مسووليتي را برعهده مي‌گيرد اما مواضع‌اش با مواضع حزب متفاوت مي‌شود. دليل اين است كه در درون حزب نظرات با هم هماهنگ نشده است و قبل از اينكه بخواهيم هرگونه جبهه‌ي فراگيري را به وجود آوريم، بايد در درون حزب نقطه نظرات را روشن و شفاف تدوين و تا حد ممكن گسترش تشكيلات را عملي كنيم. با اقدامات عجولانه و احساسي نمي‌توان جبهه‌ي فراگير تشكيل داد صفايي فراهاني تشكيل جبهه‌ي فراگير را كاري عملي اما نيازمند تلاش پيگير و منظم برشمرد و ادامه داد: به نسبت تشكيل يك حزب فراگير زمان تشكيل جبهه‌ي فراگير كوتاه مدت است. اما طبيعي است كه ايجاد جبهه‌ي فراگير و يا جبهه‌هايي كه امكان كار سياسي را فراهم مي‌كند، زمان‌بر است و با اقدامات عجولانه و احساسي نمي‌توان نتيجه‌ي مطلوب حاصل كرد. وي ادامه داد: اكنون صد سال از مشروطيت گذشته و ما در جايگاهي هستيم كه همه به آن انتقاد داريم و از آن ناراضي هستيم و نبايد اكنون به سراغ اين موضوع برويم كه در انتخاباتي كه يك سال بعد برگزار مي‌شود، نتيجه‌ي مطلوب بگيريم. بلكه بايد كاري درازمدت براي مطلوب كردن شرايط سياسي انجام دهيم و با ارتقاي سطح عقلانيت سياسي اعتمادسازي را بين احزاب همفكر به وجود آوريم و به سمتي برويم كه حضور مردم را به طور جدي داشته باشيم. نتوانستيم در راهبردها پا به پاي دولت آقاي خاتمي حركت كنيم اين عضو شوراي مركزي جبهه‌ي مشاركت ايران اسلامي، در ادامه نتايج بلندمدت چنين اقداماتي را مثبت ارزيابي كرد و گفت: انجام كار مقطعي مشكلات متعاقبي را به وجود مي‌آورد. براي نمونه ما شاهد بوديم كه نتيجه‌ي اجماع ما در انتخابات سال 76 حول محور نظرات اصلاحي آقاي خاتمي كه در طول بعد از كودتاي 28 مرداد تا به امروز سابقه نداشت و نظراتي نو و قابل اتكايي بود و در جامعه نيز تحولات زيادي به وجود آورد اما به دليل اينكه هيچ كدام از گروه‌هاي سياسي اين ايده را تبديل به سياست‌هاي اجرايي و چارچوب براي خود نكردند و حتي نحوه‌ي حمايت و پيگيري اين نظرات در درون حزب خودشان مورد بررسي قرار نگرفت و نتوانستيم در راهبردها پا به پاي دولت آقاي خاتمي حركت كنيم و در بسياري موارد خاتمي يكه و تنها مي‌شد. صفايي فراهاني تاكيد كرد: اين تجربه نبايد تكرار شود و بايد از آن‌چه براي‌مان اتفاق افتاده چه در دوره‌ي آقاي خاتمي، چه قبل از آن و حتي قبل از كودتاي 28 مرداد و اوايل دهه‌ي 20 كه رضاخان حكومت را تحويل داد و رفت درس بگيريم. در تمام اين مقاطع تاريخي، در برخي موارد به نفع مردم جلو رفته‌ايم و بعدا مجبور شده‌ايم عقب‌نشيني كنيم. براي استفاده از تمامي اين تجربيات نيازمند كاري دقيق و صاحب شده در هر يك از احزاب و در نهايت كار مشترك بين احزاب و گروه‌هاي همفكر هستيم. وي معتقد است كه به دليل بي‌اعتمادي، بدبيني‌هاي سياسي و عدم امنيتي كه در جامعه براي اصلاح‌طلبان به وجود آمده امكان ايجاد فضاي سياسي مطمئن با اعتماد متقابل وجود نداشته است. اين عضو شوراي مركزي جبهه‌ي مشاركت ايران اسلامي، در ادامه درباره‌ي آنچه مي‌تواند محور اجماع اصلاح‌طلبان قرار گيرد، تصريح كرد: دوره‌ي سرمايه‌گذاري روي اشخاص نه تنها در كشور ما بلكه در تمام كشورها به پايان رسيده است و بايد كارهاي‌مان را بر اساس خرد جمعي و اتكاء به امور سازماندهي كنيم تا نتيجه بگيريم و زماني مي‌توانيم نتيجه بگيريم كه كار جمعي انجام شود و در نتيجه‌ي كار جمعي اعتماد عمومي نيز حاصل شود. صفايي فراهاني تاكيد كرد: خرد جمعي مي‌تواند پاسخگوي آينده باشد و يك تيم زماني مي‌توانند موفق عمل كنند كه كار منسجم سازمان‌يافته با هم انجام داده باشند و به همين دليل مي‌بينيم كه در اكثر جوامع احزاب جايگاه‌هايي قابل قبول براي قرار گرفتن افراد در كنار هم و نزديك كردن ديدگاه‌هايشان و در نهايت تصميم‌گيري بر اساس خرد جمعي هستند. وي در پاسخ به اينكه چرا با وجود داشتن تجارب موفق اصلاح‌طلبان براي ائتلاف و اشتراك مواضع، اما در انتخابات كانديداي قابل اجماع نداشته‌اند، اين در حالي است كه آن‌ها شخص محوري را رد مي‌كنند، يادآور شد: بايد اينكه چرا ما كانديداي قابل اجماع نداشتيم را آسيب‌شناسي كنيم و در صورت انجام اين بررسي مشخص مي‌شود كه ما نتوانسته‌ايم نقطه نظرات‌مان را مشخص كنيم تا در قالب آن نقطه نظرات مشخص به كانديداي مشترك برسيم و براي رسيدن به چنين فضايي در انتخابات‌هاي آينده بايد آن مسيري كه براي تشكيل جبهه‌ي فراگير عنوان كردم طي شود. بدون سند مكتوب نمي‌توانيم به ائتلاف و يا اجماع برسيم اين عضو شوراي مركزي جبهه‌ي مشاركت ايران اسلامي، در ادامه تصريح كرد: بدون در دست داشتن سند مكتوب كه نقاط اشتراك را مشخص مي‌كند نمي‌توانيم به ائتلاف و يا اجماع برسيم مگر اينكه خرد جمعي را كنار بگذاريم و همه چيز دستوري باشد. علت اينكه اصلاح‌طلبان مي‌گويند در اين انتخابات يك حزب پادگاني پيروز شد اين بود كه آن‌ها دستوري عمل كردند و اصلاح‌طلبان در شرايطي مي‌توانند چنين كاري كنند كه بدنه‌ي آن‌ها آمرانه بودن را بپذيرد، اما هيچ اصلاح‌طلبي به دنبال اين نيست كه فرهنگ تابعيت و آمرانه كه يك موضوع نهادينه شده در جامعه‌ي ماست را ميان حكومت و ملت رشد دهد و به سمتي برويم كه با ذهني آمرانه و بر مبناي دستور عمل كنيم. صفايي فراهاني تاكيد كرد: مردم زماني صادقانه پاي يك جريان مي‌ايستند كه نظرات آن‌ها براي حركت كردن روشن و مطابق خواسته‌هاي آن‌ها باشد و اگر بخواهيم مردم پشت جريان ما بايستند بايد طيف گسترده‌اي از مردم را در بر گيريم و اين زماني محقق مي‌شود كه گروه‌هاي مختلف با هم هم‌نظر شوند و نقاط اشتراك را شناسايي و خواسته‌هاي عمومي جامعه را در برنامه‌هايشان مشخص و دنبال كنند. وي افزود: ما ديدگاه‌مان اين است كه خواسته‌ها بايد از پايين به بالا پيش روند و خواسته‌هاي مردم برنامه‌هاي آتي ما را مشخص مي‌كند. اگر بخواهيم حرف آمرانه نزنيم و خواسته‌هاي مردم را در برنامه‌هاي‌مان تجلي دهيم، بايد طيف گسترده‌اي از مردم را در برگيريم تا پس از ارائه‌ي برنامه‌هاي‌مان به مردم مطابق با خواسته‌هاي آن‌ها باشد. در اين صورت مي‌توانيم راي آن‌ها را هم داشته باشيم و پيروز شويم. در غير اين صورت مردم‌سالاري را به عنوان اصل حركت از پايين به بالا و تجلي خواسته‌هاي مردم در حكومت زير پا گذاشته‌ايم. چگونه مي‌توان ngoها را با احزاب ادغام كرد؟ اين عضو شوراي مركزي جبهه‌ي مشاركت ايران اسلامي، تاكيد كرد: با توجه به تعدد گروه‌ها بايد به سمتي برويم كه در حركت‌هاي آينده به ngo ها و جايگاهي كه در جامعه دارند توجه كنيم و تنها پايگاه‌مان را احزاب شناخته شده ندانيم. بلكه با مورد توجه قرار دادن گروه‌هاي صنفي، كارگري و صنوف مختلف نزديك شدن با اين تشكيلات را در دستور كار قرار دهيم. چنين موضوعي باعث مي‌شود كه سازمان‌يافته‌تر عمل كنيم. صفايي فراهاني افزود: مهم اين است كه بررسي كنيم چگونه مي‌توان ngoها و انجمن‌هاي موثر را با احزاب ادغام كرد و تسبيحي درست كرد كه اگر 10 مهره‌ي آن احزاب اصلي هستند بقيه‌ي مهره‌ها را اتحاديه‌ها و انجمن‌ها تشكيل دهند. در اين شرايط مي‌توان طيف گسترده‌اي را با حضور مردم تشكيل داد. اين عضو شوراي مركزي جبهه‌ي مشاركت ايران اسلامي، معتقد است: تا زماني كه نگاه‌مان به اين سمت نرود كه طيف وسيعي از جامعه را نمايندگي كنيم، نمي‌توان نام فراگير بودن را بر خود گذاشت و اگر بگوييم كه صرفا طبقه‌ي متوسط به بالاي جامعه را نمايندگي مي‌كنيم، عده‌ي قليلي را در جبهه‌ي خود جاي داده‌ايم و در كشورهايي مانند كشور ما با وجود آنكه بيش از 65 درصد جامعه را طبقات متوسط به پايين تشكيل مي‌دهند بدون توجه به اين طبقات امكان ارتباط فراگير با مردم و زبان مشترك با اين اقشار وجود ندارد. وي تاكيد كرد: بدون داشتن زبان مشترك امكان اينكه بتوانيم يك جبهه‌ي فراگير در جامعه داشته باشيم وجود ندارد و حتي اگر با جمع كردن گروه‌هاي سياسي شناخته شده در يك دوره‌ي محدود كوتاه نتيجه‌اي حاصل شود اما در درازمدت مشكلاتي به وجود خواهد آمد. اين عضو شوراي مركزي جبهه‌ي مشاركت ايران اسلامي، تاكيد كرد: بايد نگاهي متفاوت از گذشته داشته باشيم و نهادها و تشكل‌هاي جزء و ريزتر را با عمق بيشتري شناسايي و با آن‌ها ارتباط برقرار كنيم. صفايي فراهاني نقش رسانه‌ها را در ايجاد اين ارتباط و هم‌چنين ارتباط با توده‌ي مردم و ايجاد زبان مشترك مورد تاكيد قرار داد و گفت: حتي اگر گاهي در شعار مي‌گوييم كه ارتباط سينه به سينه با توده‌ي مردم امكان‌پذير است، چنين موضوعي پر هزينه، وقت‌گير و طاقت‌فرساست و رسانه مي‌تواند نقش موثري در ايجاد زبان مشترك ايفا كند. وي تلاش گروه‌ها براي در اختيار داشتن يك رسانه براي ارتباط با مردم و هم‌چنين در صورت مسدود بودن امكانات داخلي پيش رفتن به سمت امكانات بيروني را در همين راستا قابل ارزيابي دانست. استفاده از اهرم‌هاي اقتصادي در پيشبرد كارهاي سياسي معاون سابق وزير اقتصاد و دارايي، درباره‌ي تحليل‌هايي كه از ديدگاه‌هاي اقتصادي دولت وجود دارد و آن را اقتصاد سياسي مي‌نامند، يادآور شد: دولتي كه بر سر كار آمده نقطه نظرات اقتصادي مشخصي را در رقابت‌هاي انتخاباتي مطرح كرده كه در واقع ديدگاه‌هاي اقتصاد سياسي بوده است. براي مثال آقاي احمدي‌نژاد در ايام انتخابات اعلام كردند عملكرد دولت قبلي در مقابل دولت كانادا در بعد مراودات اقتصادي كار ناسنجيده‌اي بوده و ما به عنوان يك دولت بايد با اقتدار عمل مي‌كرديم و وقتي كسي مواضع سياسي ناصحيحي در قبال‌مان مي‌گرفت از ابزارهاي اقتصادي براي مقابله استفاده مي‌كرديم. اين عضو شوراي مركزي جبهه‌ي مشاركت ايران اسلامي، افزود: بايد ديد آيا واقعا دولت مي‌خواهد چنين كاري را انجام دهد و آيا پتانسيل انجام چنين كاري را دارد و براي مثال با 35 كشوري كه در شوراي حكام هستند به غير از ونزوئلا كه راي منفي به قطع‌نامه داده است برخورد اقتصادي كنند و مثلا صادرات نفت را قطع و با آن‌ها ارتباط تكنولوژيك و واردات كالا نداشته باشند و آيا به واقع مي‌توان از اهرم‌هاي اقتصادي در پيشبرد كارهاي سياسي استفاده كرد. اما شاهد هستيم كه در عمل همان كارهاي قبلي را دنبال مي‌كنند و اين كار عاقلانه‌اي است. وي با اشاره به بخش‌نامه‌ي بودجه‌ي آينده ابراز عقيده كرد: مي‌بينيم كه آنچه در بخش‌نامه‌ي بودجه‌ي سال آينده آمده و دولت منتشر كرده با وجود بسياري از انتقادهايي كه به برنامه‌ي چهارم داشتند اما در اين بخش‌نامه بر آن صحه گذاشتند. اما چون رسانه‌ايي وجود ندارد تا اين تناقضات براي مردم روشن شود و صرفا به صورت محدود انتقادات منتشر مي‌شود مردم از اين تناقضات بي‌اطلاع مي‌مانند. طرح تثبيت قيمت‌ها محكوم به شكست است معاون سابق وزير اقتصاد و دارايي، طرح تثبيت قيمت‌ها را نيز طرح شكست خورده‌اي دانست كه هيچ مبناي علمي ندارد و گفت: هر كاري كه مبناي علمي و منطقي نداشته باشد نمي‌تواند نتيجه بدهد و از ابتدا نيز شكست خوردن اين طرح مشخص بود. براي مثال شما مي‌خواهيد بيش از چهار هزار ميليارد تومان منابع به شركت‌هاي دولتي بدون كنترل تحميل كنيد و عملا سيستم مديريتي اين شركت‌ها را رها مي‌كنيد در حالي كه از فرازهاي مهم برنامه‌ي چهارم ساماندهي شركت‌هاي دولتي از بعد اقتصادي بود و با چنين فرآيندي نه تنها نتيجه‌ي اقتصادي نگرفتيم بلكه كمكي به پايين آوردن تورم نشد و هزينه‌هاي اضافي پنهان هم بر دوش مردم گذاشته شد و هم نتيجه‌ي نامطلوب به لحاظ مديريتي بر اين شركت‌ها تحميل شد. پس اين طرح چه آثاري داشت. وي يادآور شد: طرح تثبيت قيمت‌ها در اقتصاد خرد كه نتيجه‌اي نداد و ما فكر مي‌كرديم كه كالاهاي متبع اين كالاها گران نشود كه شد و مصرف كننده منتفع مي‌شود كه شد و عملا ميزان تورمي كه بانك مركزي اعلام مي‌كند نشان مي‌دهد چنين اتفاقي نيفتاده است. هم‌چنين هزينه‌اي كه به شركت‌هاي دولتي تحميل شده به دليل آنكه اين شركت‌ها دولتي بودند در نهايت و در سطح كلان بر دوش دولت خواهد بود و به نوعي از جيب مردم مي‌رود. اين عضو شوراي مركزي جبهه‌ي مشاركت ايران اسلامي، يادآور شد: هم‌چنين اين هزينه را بدون كنترل به شركت‌ها تحميل كرديم و قيمت تمام شده‌ي آن‌ها را مورد توجه قرار نداديم. در حالي كه بايد اين كار را انجام مي‌داديم و آن‌ها را اصلاح ساختار مي‌كرديم تا مشخص شود مصرف كننده چه چيزي را مصرف مي‌كند. اگر مصرف كننده بداند قيمت تمام شده‌ي كالاهاي اساسي با آنچه در اختيار مصرف كننده مي‌گذارند تفاوت زيادي دارد و با قيمت بسيار كمي به آن‌ها داده مي‌شود صرفه‌جويي خواهند كرد. اما وقتي اين موضوع را پنهان مي‌كنيم نهايتا مردم متضرر مي‌شوند. معاون سابق وزير اقتصاد و دارايي، تصريح كرد: در طرح تثبيت قيمت‌ها نه اصلاح ساختار شده است، نه بهبود مديريت صورت گرفته، نه در كلان توانسته‌ايم قيمت را كنترل كنيم و اين نشان مي‌دهد كه اين تصميمات، تصميماتي دستوري و سياسي است كه در مقاطعي اتخاذ مي‌كنيم تا به اهداف سياسي برسيم نه اينكه باري از دوش مردم برداريم. وي طرح تثبيت قيمت‌ها را محكوم به شكست دانست و گفت: كاملا مشخص بود كه اين تصميم از سوي مجلس شوراي اسلامي در مقطعي اتخاذ شد كه انتخابات رياست جمهوري در پيش بود و به نوعي به مردم حركتي نشان داده شد كه هدف سياسي داشت. اما مسووليت دولت عوام‌فريبي نيست بلكه بايد ببيند بهترين كاري كه به صلاح مردم است، چيست و همان را انجام دهد. اما زماني كه مي‌بينيم مصرف انرژي در كشور ما از سوي طبقه‌ي مرفه چندين برابر بيشتر از طبقه‌ي غيرمرفه است عملا با اين طرح به سمت عدالت اجتماعي حركت نكرده‌ايم. معاون سابق وزير اقتصاد و دارايي، تاكيد كرد: اجراي اين طرح نمي‌تواند ادامه پيدا كند زيرا با پايين آوردن قيمت كالاهايي كه حتي قيمت تمام شده‌ي آن‌ها را از مردم نمي‌گيريم مصرف آن را براي قشري كه بيشتر از آن استفاده مي‌كند تشويق مي‌كنيم در حالي كه شاهد هستيم رشد مصرف بنزين امسال بسيار بيشتر از پارسال شده است و عملا اين طرح نه از بعد اقتصادي پشتوانه‌ي علمي دارد و نه اينكه عدالت اجتماعي را محقق كرده است. صفايي فراهاني ادامه داد: آيا گمان مي‌كنيم كه با اين نگاه توليد بيشتري به جامعه ارائه مي‌شود. توليدي كه با قيمت ديگري برايمان تمام مي‌شود. يعني زماني كه چهار ميليارد دلار بودجه‌ي كشور صرف واردات بنزين مي‌شود و خود هزينه‌ي ساخت دو پالايشگاه صد و پنجاه هزار بشكه در روز است اين كار به نفع چه كسي در جامعه انجام شده است؟ با توجه به اينكه هيچ اصلاح ساختار اقتصادي و يا عدالت اجتماعي با چنين طرحي اتفاق نيفتاده است ادامه‌ي اجراي اين طرح غير ممكن است. اين عضو شوراي مركزي جبهه‌ي مشاركت ايران اسلامي، با استناد به اظهارات رييس كميسيون برنامه و بودجه و محاسبات مجلس شوراي اسلامي درباره‌ي طرح تثبيت قيمت‌ها، يادآور شد: ايشان هم ادامه‌ي اين كار را امكان‌پذير ندانستند و تقريبا مشابه حرف‌هاي مرا زدند و اين نشان مي‌دهد كه آقايان عملا نمي‌توانند پاسخگوي اين جريان باشند و اين شرايط را ادامه دهند. گفت‌وگو از خبرنگار ايسنا: مريم آريايي رييس‌جمهور تاكيد كرد كه هيچ نقطه‌ي غيرشفافي در پرونده‌ي هسته‌يي ايران وجود ندارد. به گزارش خبرنگار خبرگزاري دانشجويان ايران (ايسنا) دكتر محمود احمدي‌نژاد كه به مناسبت روز قدس، به عنوان سخنران پيش از خطبه‌هاي نماز جمعه‌ي تهران در دو مقوله‌ي هسته‌يي، فلسطين و قضيه‌ي هولوكاست سخنراني كرد، با اشاره به مقوله‌ي پرونده‌ي هسته‌يي كشورمان و حق كشورهاي عضو آژانس و npt گفت: طبق قانون npt تمام كشورهايي كه عضو آژانس هستند حق دارند به انرژي صلح‌آميز هسته‌يي دست پيدا كنند و به نحوي فعاليت‌هاي خود را زير نظر آژانس انجام دهند. وي ادامه داد: جمهوري اسلامي ايران در طول دوراني كه بر روي مساله‌ي هسته‌يي و دستيابي به انرژي صلح‌آميز آن كار مي‌كرده، هميشه تلاش كرده در چارچوب قوانين npt حركت كند و فعاليت‌هاي هسته‌يي خود را به صورت شفاف انجام دهد. احمدي‌نژاد گفت: ما شفاف‌ترين فعاليت‌هاي هسته‌يي را داشته‌ايم و هميشه در چارچوب قوانين آژاانس حركت كرده‌ايم. رييس‌جمهور با بيان اين‌كه جمهوري اسلامي ايران با اتكا به جوانان خود به انرژي صلح‌آميز هسته‌يي دست پيدا كرده، گفت: كشورهاي مدعي در اين راه به ما يك پيچ و مهره هم ندادند، ما نه از حمايت حقوقي برخوردار بوديم و نه حمايت مالي آنها، بلكه اين جوانان ما بودند كه با اتكا به انديشه‌هاي خود توانستند به اين فن‌آوري دست پيدا كنند. وي افزود: شايد ما تنها ملتي باشيم كه تمام قوانين آژانس و تماما تكاليف خود را در برابر آژانس انجام داده و رعايت مي‌كنيم. وي گفت: هيچ نقطه‌ي غيرشفافي در پرونده‌ي هسته‌يي ما وجود ندارد و شفافيت فعاليت‌هاي هسته‌يي ايران براي همه روشن است. رييس‌جمهور با بيان اين‌كه هيچ نقطه‌ي غيرشفافي در پرونده‌ي هسته‌يي ايران وجود ندارد، گفت: بيشترين شفافيت مربوط به پروندده‌ي هسته‌يي ايران است و در مورد اين پرونده‌ بيشترين بازرسي‌ها انجام شده است. به گزارش خبرنگار خبرگزاري دانشجويان ايران (ايسنا) احمدي‌نژاد ادامه داد: متاسفانه در حال حاضر كساني مدعي مخالفت با روند صلح‌آميز پرونده‌ي هسته‌يي ايران هستند كه خودشان به قوانين آژانس پايبند نيستند. وي ادامه داد: آن‌ها بمب‌هاي نسل دوم و نسل سوم توليدمي‌كنند و اصلا به قوانين بين‌المللي در اين ارتباط توجه نمي‌كنند، ولي مدعي ملت ايران مي‌شوند و مي‌گويند ممكن است كه شما در آينده از فعاليت‌هااي صلح‌آميز منحرف شويد و چون ممكن است كه منحرف شويد نبايد فعاليت هسته‌يي داشته باشيد. اين منطق مخالفين ملت ايران در دستيابي به انرژي صلح‌آميز هسته‌يي است. پاسخ ملت ايران نيز به آن‌ها روشن است؛ ملت ايران بارها اعلام كرده كه از حق خود در دستيابي به انرژي صلح‌آميز هسته‌يي كوتاه نمي‌آيد. ملت ايران بارها اعلام كرده كه مخالف بمب هسته‌يي است ولي كساني كه در حاضر اعلام مي‌كنند مخالف بمب هسته‌يي هستند و در مقابل ملت ايران ايستاده‌اند دروغ مي‌گويند. در واقع آن‌ها در منطقه يك مشت جنايتكار بي‌آبرو را به سلاح هسته‌يي مجهز كرده‌اند و اجازه نمي‌دهند كه سلاح‌هاي اين رژيم محدود شود. آن‌ها در واقع مخالف اين هستند كه ايران و كشورهايي مثل ايران به انرژي و چرخه‌ي سوخت دست پيدا كند. آن‌ها مي‌خواهند ملت‌ها به آن‌ها نيازمند باشند و در آينده اين فن‌آوري و مواد حاصل از آن را قطره قطره به ملت‌ها بفروشند. رييس‌جمهور افزود: آن‌ها در واقع مخالف پيشرفت ما هستند؛ به ما مي‌گويند كه شما فعااليت هسته‌يي نداشته باشيد. ما به شما سوخت مي‌دهيم. ما به آن‌ها گفتيم با شما قرارداد داريم كه شما قطعات هواپيمايي به ما بدهيد ولي اين كار را نمي‌كنيد. قرارداد را زير پا مي‌گذاريد؛ درصورتي كه طبق قوانين جهاني موظف هستيد كه اين كار را انجام دهيد ولي به صورت يكطرفه قرارداد را زير پا گذاشته‌ايد. حال سوال اين است كه شما چگونه مي‌خواهيد به ملت ما سوخت بدهيد. شما دروغ مي‌گوييد. شما قراردادهاي موجود را زير پا مي‌گذاريد. حرف خود را زير پا مي‌گذاريد. من به آن‌ها گفتم كه شما فعاليت‌هاي هسته‌يي‌تان رامتوقف كنيد و ما به شما قول مي‌دهيم كه از پنج سال آينده توليدات خود را در اين ارتباط با تخفيف 50 درصد در اختيار شما بگذاريم. وي گفت: كشورهايي كه مخالف دستيابي ايران به انرژي صلح‌آميز هسته‌يي هستند بايد بدانند كه رفتار آن‌ها با ايران تبعات خوبي به همراه نخواهد داشت. شما با ملتي كه تمام قوانين را رعايت كرده، با آژانس همكاري كرده و اجازه‌ي نظارت داده اين‌گونه برخورد مي‌كنيد. مي‌دانيد كه اين رفتار شما چه پيامي خواهد داشت؟ اين رفتار شما باعث خواهد شد كه ديگر كشورها به npt و آژانس نپيوندند؛ چراكه مي‌بينند كشورهايي كه عضو آژانس نيستند راحت‌تر مي‌توانند به حقوق خود دست پيدا كنند. ما سوال مي‌كنيم كه چرا فلان كشور منطقه به سمت سلاح‌هاي هسته‌يي حركت مي‌كند؟ در جواب به ما مي‌گويند چون او عضو آژانس نيست. رفتار اين كشورها اين‌گونه القا مي‌كند كه كشورهايي كه عضو آژانس نيستند گويي از حقوق بيشتري در اين ارتباط برخوردار هستند. رفتار شما با ملت ما باعث مي‌شود كه كشورهاي ديگر به سمت مخفي‌كاري پيش بروند. رييس‌جمهور با اشاره به حضورش در شوراي روابط خارجي آمريكا خاطرنشان كرد كه در آن‌جا استدلال‌هاي خود را در مورد پرونده‌ي هسته‌يي ايران بيان كرده است. به گزارش خبرنگار خبرگزاري دانشجويان ايران (ايسنا) احمدي‌نژاد ادامه داد: در آن‌جا پس از اتمام سخنرانيم، يك نفر گفت كه قبول دارم انرژي هسته‌يي حق شماست و شما به سمت انرژي صلح‌آميز هسته‌يي حركت مي‌كنيد ولي شما اگر بخواهيد اين انرژي را داشته باشيد، كشورهاي ديگر نيز مي‌خواهند به اين انرژي دست پيدا كنند و آن‌وقت ما چه‌كار كنيم؟ در آن موقع مصر و عربستان نيز مي‌خواهند اين انرژي را داشته باشند. من از اين استدلال خنده‌ام گرفت و گفتم اگر دستيابي به انرژي صلح‌آميز هسته‌يي مشكلي ندارد، چرا ديگر كشورها نبايد به آن دست پيدا كنند؟ چرا برخي از كشورها بايد داشته باشند و برخي نداشته باشند؟ به آن‌ها گفتم كه شما نمي‌توانيد به اين بهانه جلوي پيشرفت ايران را بگيريد. وي در بخش ديگري از سخنان خود اظهار داشت: عزيزان من! جمهوري اسلامي ايران مدتي طولاني در برابر ادعاي عدم اعتماد اين كشورها سعي كرد كه اعتماد آن‌ها را جلب كند و هر روز از حق خود بيشتر عقب‌نشيني كرد و گام به گام به عقب رفت تا آن‌جا كه تمام فعاليت‌هاي خود را در اين ارتباط توقيف كرد. حتي اصفهان كه طبق مقررات در حال توليد يك فرآورد معدني بود، پلمپ شد. مراكز تحقيقاتي ما تعطيل شدند، ولي مشخص بود كه آن‌ها به دنبال اعتماد نيستند. اعتماد يعني چه؟ اگر بنا به اعتماد باشد شما چگونه بمب مي‌سازيد و تجاوز مي‌كنيد؟ دنيا به شما اعتماد ندارد. ما به آن‌ها گفتيم در هيچ جا مقررات آژانس نوشته نشده كه اگر كشوري مي‌خواهد به چرخه‌ي صلح‌آميز سوخت دست پيدا كند بايد اعتماد شما سه چهار كشور را جلب كند. اعتماد شما چگونه جلب مي‌شود. اين يك حرف مبهم است. شما ممكن است بعد از 100 سال بخواهيد بگوييد بله. اين يك چيز مبهم است؛ مانند عروسي كه بايد 100 سال دنبالش دويد و معلوم نيست كه بله بگويد و تصميم با خودش است كه بله بگويد. رييس‌جمهور با بيان اين‌كه شرايط جهان عوض شده است، گفت: ملت ايران زير بار تهديد نخواهد رفت و فعاليت‌هاي صلح‌آميز خود را متوقف نمي‌كند. وي ادامه داد: آن‌ها به ما مي‌گويند كه فعاليت‌هاي هسته‌يي خود را به صورت كوتاه مدت توقيف كنيد وگرنه آبروي ما مي‌رود. ما به آن‌ها مي‌گوييم اين كار را انجام نمي‌دهيم. آن‌ها مي‌گويند يك روز توقيف كنيد. ما زير بار خواسته‌ي آن‌ها نمي‌رويم. به آن‌ها مي‌گوييم به شما كمك مي‌كنيم به صورت آبرومندانه آبروي‌تان حفظ شود. وي يادآور شد: آن‌ها هنگامي كه به لبنان حمله كردند، با صدور قطعنامه‌اي عليه ما فكر مي‌كردند كه در آن جنگ پيروز مي‌شوند، ولي ديديد كه جوانان لبناني توانستند در برابر صهيونيست‌ها بايستند. در حال حاضر مشكل آن‌ها دو تا شده؛ چراكه در اين قضيه آبروي شوراي امنيت را نيز در كنار آبروي خودشان بردند. آن‌ها آبروي خود را فداي رژيم صهيونيستي كردند. به آن‌ها توصيه مي‌كنيم كه تلاش نكنند تا مشكل خود را سه تا كنند و آن را افزايش دهند. احمدي‌نژاد گفت: جمهوري اسلامي ايران مشكلي ندارد؛ چراكه در مسير قانون و حق حركت مي‌كند و ما به كشورهايي كه مخالف ايران هستند، مي‌گوييم در مسير عدالت حركت كنيد؛ چراكه حركت كردن در اين مسير باعث مي‌شود مشكلات حل شود. وي گفت: اين كشورها دائم شوراي امنيت را به رخ ما مي‌كشند، ما سوال مي‌كنيم اين چه شوراي امنيتي است؟ همه مي‌دانند كه آمريكا و انگليس دشمنان ملت ايران هستند. اين‌ها رفته‌اند بالاي سر شوراي امنيت و دائم حق وتو وتو مي‌كنند. چه‌طور است، كشورهايي شاكي هستند و خود شاكيان قضاوت و اجرا مي‌كنند. اين منطق، منطق فرعون است. اين منطق پايان يافته است. اين وضعيت شوراي امنيت باعث شده كه اين شورا در حال حاضر فاقد مشروعيت باشد. در حال حاضر تصميمات شوراي امنيت در اين وضعيت فاقد مشروعيت است. اين منطق شما را هيچ‌كس، حتي پيرزن بي‌سوادي كه در كوه‌هاي هيماليا زندگي مي‌كند، نمي‌پذيرد. رييس‌جمهور گفت: ما راهكار خود را در ارتباط با بسته‌ي هسته‌يي ارايه داديم ولي نمي‌دانم كشورهاي اروپايي چه سودي مي‌برند كه آمريكا را همراهي مي‌كنند. سوالم اين است كه شما 27 سال آمريكا را همراهي كرديد، چه چيزي عايدتان شد؟ وي ادامه داد: به آن‌ها توصيه مي‌كنيم، حق ايران را به رسميت بشناسند. ملت ايران مقتدر است و اين امر به نفع شماست. آبروي شما در گرو همراهي با ملت ايران است، نه مخالفت با ملت ايران. ما به آن‌ها مي‌گوييم دست از لجاجت برداريد و برگرديد. امروز همه‌ي ملت‌ها از شما نفرت دارند. ملت ايران تا آخر خواهد ايستاد. ما به آن‌ها مي‌گوييم كه مخالفت شما با ملت ايران باعث افزايش نفرت مردم ايران و جهانيان خواهد شد و چيز ديگري عايدتان نخواهد شد. رييس‌جمهور گفت: علاقه‌مند بودم كه در اين‌جا در مورد تهران و انتخابات نيز حرف بزنم كه وقت نيست. رييس جمهور با بيان اين كه در حال حاضر تمام ملت‌هاي آزاديخواه‌ خواهان آزادي فلسطين هستند، گفت: در عين حال برخي از دولت‌ها فرياد آزادي‌خواهي، دموكراسي و حقوق بشر را سر مي‌دهند ولي وقتي به مساله‌ي فلسطين مي‌رسند اين شعار و تمام ارزش‌هايي كه شعار آن را سر مي‌دهند زير پا گذاشته و آن‌ها را در حمايت از رژيم صهيونيستي قرباني مي‌كنند. به گزارش خبرنگار خبرگزاري دانشجويان ايران (ايسنا) احمدي‌نژاد با اشاره به اهميت بسيار بالاي مساله‌ي فلسطين ادامه داد: اين سوال مطرح است كه چرا عده‌اي با تمام توان و هزينه كردن آبروي خود از رژيم صهيونيستي كه رژيمي جعلي است، حمايت مي‌كنند. وي در بخش ديگري از سخنان خود با اشاره به ريشه‌ي تاريخي اشغال فلسطين توسط كشورهاي استكباري گفت: فلسطين از نظر سياسي و اقتصادي بسيار تاثيرگذار و مهم است و تسلط بر فلسطين كه در قلب جهان اسلام قرار دارد براي كشورهاي استكبارگر بسيار مهم و جزء آرزوهاي ديرينه‌ي آن‌ها بوده است. رييس‌جمهور ادامه داد: متاسفانه در قرن گذشته كشورهاي استكباري از غفلت مسلمين و برخي از حاكمان خودخواه و فاقد صلاحيت سوءاستفاده كرده و بخشي از سرزمين‌هاي فلسطين را خريداري و مقدمات سلطه را فراهم و به صورت سازمان‌يافته سعي كردند كه فلسطين را اشغال كنند، ولي اصل ماجراي اشغال فلسطين بعد از جنگ جهاني دوم بود؛ آن‌ها به دو بهانه فلسطين را اشغال كردند؛ اولين بهانه‌ي خود را جنگ جهاني دوم معطوف كرده و گفتند كه در جنگ جهاني دوم شش ميليون يهودي به دست متخاصمان كشته و آن‌ها آواره شده‌اند و جهت اين‌كه آن‌ها اسكان پيدا كنند به اين سرزمين آن‌ها را سوق دادند. دومين بهانه‌اي كه آوردند اين بودند كه يهوديان از دو هزار و 500 سال قبل در اين سرزمين زندگي مي‌كردند و در حقيقت فلسطين سرزمين ابا و اجدادي آن‌هاست و ما ديديدم كه به بهانه‌ي هولوكاست و بازگرداندن صهيونيست‌ها به سرزمين آبا و اجدادي‌شان، فلسطين را اشغال كردند و باعث آواره كردن ميليون‌ها نفر فلسطيني شدند. احمدي‌نژاد خاطرنشان كرد: در مورد هولوكاست سوال‌هايي مطرح است؛ اگر چنين چيزي واقعيت دارد، چرا اجازه نمي‌دهيد كه گروه محقق به صورت آزادانه در اين مورد مطالعه كنند و اگر اين واقعيت داشته باشد شفاف‌تر مي‌شود و به عنوان يك موضوع قاطع تاريخي مطرح خواهد شد. چرا محققاني كه اعتقاد دارند هولوكاست واقعيت ندارد يا مخالف اين موضوع هستند را دستگير و زنداني مي‌كنيد. هولوكاست در كجا اتفاق افتاد؟ مردم فلسطين چه نقشي در اين قضيه داشته‌اند كه در حال حاضر بايد تاوان آن را بدهند. جنگ در جاي ديگر رخ داده و عده‌اي اين جنگ را آغاز كرده‌اند ولي اكنون كشورهايي دارند تاوان آن را مي‌دهند كه در جنگ هيچ نقشي نداشته‌اند. مردم فلسطين چه گناهي در جنگ داشته‌اند كه اكنون بايد تاوان آن را بدهند؟ اين جنگ در اروپا رخ داده و ما هنوز پاسخ اين سوال را دريافت نكرده‌ايم. وي يادآور شد: هنگامي كه در شوراي روابط خارجي آمريكا در مورد هولوكاست صحبت كردم، اعضاء اين شورا مي‌گفتند كه چرا هولوكاست را زير سوال مي‌بريد؟ آن‌ها به من مي‌گفتند كه اشتباه مي‌كني. موضوع هولوكاست ربطي به مساله فلسطين و صهيونيست‌ها ندارد. به آن‌ها گفتم كه اگر ربطي به اين مساله ندارد پس به چه چيزي ربط دارد. به آن‌ها گفتم كه چرا بر روي اين مساله اينقدر اصرار داريد و آن را مقدس مي‌شماريد و اجازه نمي‌دهيد كسي در مورد آن تحقيق كند و با كساني كه در اين زمينه تحقيق مي‌كنند برخورد مي‌كنيد؟ چرا اين‌گونه در مورد هولوكاست تعصب داريد؟ اجازه دهيد كه در اين مورد تحقيق شود. به آن‌ها گفتم كه اگر مساله هولوكاست به فلسطين ربط ندارد به چه چيزي ربط دارد؟ شما مي‌خواهيد از قضيه‌ي هولوكاست يك نتيجه در مورد زمان حال بگيريد و به همين بابت است كه بر روي آن تعصب داريد. به آن‌ها گفتم كه چرا وقتي مساله‌ي هولوكاست را مطرح كردم و در مورد آن عقايدم را گفتم سران رژيم صهيونيستي و روساي شما اين‌گونه واكنش نشان دادند و موضع‌گيري كردند؟ احمدي‌نژاد گفت: در سفر اخيرم به نيويورك، از يك هفته‌ي قبل رسانه‌هاي آن‌ها تبليغات سويي را سازماندهي كرده و مي‌گفتند اين همان آدمي است كه هولوكاست را زير سوال برده است. ولي خوشبختانه مردم اين كشورها آگاه هستند و با آن‌ها همراهي نكردند. آن‌ها سعي كردند كه حركتي را عليه ما ايجاد كنند كه خوشبختانه نتوانتستند. به آن‌ها گفتيم كه اجازه بدهند يك گروه آزادانه در مورد قضيه‌ي هولوكاست تحقيق كند. گفتيم كه اجازه دهيد كه يك گروه از انسان‌هاي صالح و منصف كه خود شما نيز انصاف آن‌ها را تاييد مي‌كنيد به صورت بي‌طرفانه اين موضوع را مورد بررسي قرار دهند و البته يك شرط هم گذاشتيم و آن اين بود كه اگر نتيجه‌ي استخراجي اين محققان مخالف نظر آن‌ها باشد و نظر آن‌ها را تاييد نكند نيز با آن‌ها برخوردي صورت نگيرد و منتظر هستيم كه آن‌ها پاسخ اين شرط را بگذارند و اگر آن‌ها اين شرط را بپذيرند، انشاءالله يك گروه منصف از اروپا، آمريكا و آفريقا در مورد اين قضيه تحقيق خواهد كرد. رييس‌جمهور به بهانه‌ي ديگر اشغالگران فلسطين اشاره كرد و گفت: آن‌ها مي‌گويند كه از صدها سال قبل آبا و اجداد صهيونيست‌ها در اين منطقه زندگي مي‌كردند. سوال ما اين است كه آيا حاضريد اين مساله را در مورد خودتان نيز بپذيريد؟ به گزارش خبرنگار خبرگزاري دانشجويان ايران (ايسنا) احمدي‌نژاد ادامه داد: به آن‌ها گفتيم اگر اين مساله را به عنوان يك اصل بپذيريد، بسياري از جغرافياي سياسي جهان تغيير خواهد كرد؛ مثلا در 300، 400 سال قبل چه گروه‌هايي زندگي مي‌كردند، و بر اساس اين اصل كساني كه در 300، 400 سال قبل در اين سرزمين زندگي مي‌كردند صاحبان اصلي محسوب مي‌شوند. وي افزود: عزيزان! اين رژيم براي يك ماموريت مشخص در منطقه ايجاد شده است؛ به صورت دائم كشورهاي منطقه را تهديد و اين زمينه را فراهم كند كه قدرت‌هاي استكباري بتوانند با رسيدن به اهداف سوء خود كشورهاي منطقه را چپاول كنند. گرچه برخي از كشورهاي استكبارگر در حال حاضر به عنوان يك ابزار در دست رژيم صهيونيستي هستند، نقش اين رژيم بسط سلطه‌ي كشورهاي غربي است. ببينيد! در حال حاضر وضعيت به گونه‌اي شده كه وقتي كشوري مي‌خواهد با كشورهاي استكبارگر قراردادي ببندد، اين كشورها پيش‌شرط‌شان اين است كه در ابتدا بايد رژيم صهيونيستي را به رسميت بشناسند و در مجامع جهاني از آن حمايت كنند، يك قرارداد نظامي با اين رژيم ببندد و بعد از آن با اين كشور قرارداد تجاري مي‌بندد. احمدي‌نژاد گفت: رژيم صهيونيستي به وجود آمده تا كل منطقه را ببلعد. وي خاطرنشان كرد: برخي كشورهاي غربي در زير سلطه صهيونيست‌ها 60 سال است كه به واسطه‌ي جنگ جهاني دوم به اين رژيم غرامت مي‌دهند. ما با سران اين كشورها رايزني كرديم، نامه نوشتيم و پيام داديم كه تا كي مناسبات جنگ جهاني دوم بايد حاكم باشد؟ كي اين مناسبات تمام مي‌شود؟ يك عده خود را پيروز جنگ مي‌دانند و در همه جا مي‌خواهند با سوءاستفاده از اين قضيه زور بگويند و حق ويژه‌اي را براي خود قائل مي‌شوند و با توسل به اين جنگ مظلوم‌نمايي مي‌كنند. وي گفت: متاسفانه در برخي از كشورهاي غربي براي اين رژيم نماد درست كرده‌اند. در برخي از كشورها نمادهايي ساخته‌اند و كودكان و نوجوانان را به بازديد از اين نمادها مي‌برند و مي‌گويند ببينيد پدران ما آدمكش بودند، آدمسوز بودند و ملت خودشان را با اين نمادها تحقير مي‌كنند و مي‌گويند ما بدهكار هستيم و بايد تا آخر عمر بدهكار باشيم. سوالم اين است كه به فرض اين اتفاق در جنگ جهاني دوم رخ داده باشد، حال نسل‌هاي سوم اين كشورها چه گناهي كرده‌اند كه بايد همچنان خسارت بپردازند. رييس جمهور در بخش ديگري از سخنان خود، اظهار داشت: آمريكا و انگليس چه كاره هستند كه دائم به بهانه‌ي هولوكاست به كشورها زور مي‌گويند، مگر همين انگليس پايه‌گذار جنگ و وحشت نبود، مگر همين انگليس نبود كه بازماندگان اين جنگ را به فلسطين برد و فلسطين را اشغال كرد؟ اين سوال مطرح است كه آيا امروز در فلسطين بازماندگان اين جنگ ساكن هستند، سوالم اين است كه سران رژيم صهيونيستي اهل كجا هستند؟ برخي از سران رژيم صهيونيستي ايراني هستند يا متعلق به كشورهاي ديگر. سوال داريم كه چه جور مردمي كه از نقاط مختلف جهان به اين منطقه آمده‌اند حق تعيين سرنوشت دارند ولي مردم بومي اين منطقه حق تعيين سرنوشت ندارند. وي گفت: بحمدالله امروز شرايط عوض شده، مردم دنيا بيدار هستند، تمام ملت‌ها بيدار هستند و رژيم صهيونيستي نيز به شكست نزديك شده است. خشم مردم جهان از اقدامات جنايتكارانه‌ي اين رژيم افزايش پيدا كرده است. رييس جمهور گفت: بقاي رژيم صهيونيستي در سايه‌ي تهديد نظامي و قدرت نظامي است ولي امروز افسانه‌ي شكست‌ناپذيري فلسطين از بين رفته است و شما ديديد كه رژيم صهيونيستي چگونه در لبنان شكست خورد. به گزارش خبرنگار خبرگزاري دانشجويان ايران (ايسنا) احمدي‌نژاد ادامه داد: امروز ديگر رژيم صهيونيستي در دنيا امنيت ندارد. امروز مردمي كه در اين منطقه به دروغ و با سنجاق به هم گره خورده بودند در حال از هم پاشيدن و گسست هستند، اين رژيم در حال حاضر ديگر هيچ‌ قدرتي ندارد. وي با بيان اين‌كه " امروز مردم منطقه يكپارچه هستند" افزود: امروز براي موجوديت رژيم صهيونيستي چيزي باقي نمانده است و شرايط براي اين رژيم كاملا شكننده است. به آن‌ها مي‌گوييم كه درها را باز كنيد و اجازه دهيد كه مهمان‌هاي ناخوانده ساكن در اين منطقه به وطن خود برگردند و اگر كشورهاي استكباري مي‌خواهند كمك‌هاي مالي به آن‌ها بكنند اين كمك‌هاي مالي را در وطن‌شان به آن‌ها بكنند، اگر آن‌ها اجازه دهند كه درها باز شود، 4 الي 5 ميليون نفر ساكن در اين منطقه به سرزمين‌هاي خود بازخواهند گشت. احمدي‌نژاد تاكيد كرد: به حاميان رژيم صهيونيستي نصيحت و پيشنهاد مي‌كنيم كه دنبال جنايت‌هاي جديد نروند؛ چراكه امروز هر جنايتي كه توسط رژيم صهيونيستي رخ مي‌دهد و هر فلسطيني كه به خاك مي‌افتد به پاي حاميان اين رژيم گذاشته مي‌شود و مردم منطقه از حاميان اين رژيم انتقام خواهند گرفت. به حاميان اين رژيم مي‌گويم كه اين رژيم رفتني است و ديگر سودي براي شما ندارد، گرچه معتقديم كه هيچ‌گاه سودي نداشته است. وي با بيان اين كه " امروز رژيم صهيونيستي به خرج افتاده و هيچ قدرتي ندارد" ادامه داد: رژيم صهيونيستي در حال حاضر مانند يك ماشين جنگي فرسوده است كه بايد از رده خارج شود. دست از حمايت اين رژيم برداريد و اگر اين كار را نكنيد اين رژيم همراه با خودش شما را به باتلاق خواهد برد. بدانيد كه در حال حاضر خشم ملت‌هاي منطقه از شما افزايش پيدا كرده و ديگر تحمل جنايت‌هاي شما را ندارند. شما از حمايت از رژيم صهيونيستي هيچ سودي نمي‌بريد و فقط تنفر و خشم و كينه مردم منطقه را به همراه خود خواهيد داشت. به برخي از سران كشورهاي منطقه نيز توصيه مي‌كنيم كه دست از حمايت رژيم صهيونيستي برداريد. به آن‌ها مي‌گوييم كه آمريكا آنطرف آب است ولي شما در همسايگي منطقه واقع شده‌ايد. به شما مي‌گوييم كه اين امر خشم ملت‌هاي منطقه را همراه خواهد داشت. به حاميان رژيم صهيونيستي مي‌گوييم كه شما 60 سال با مردم منطقه بداخلاقي كرديد، دهن كجي كرديد، ولي چه سودي برديد؟ امروز جوانان فلسطيني به تنگ آمده‌اند. احمدي‌نژاد ادامه داد: از رژيم صهيونيستي حمايت مي‌كنيد، ولي جوان فلسطيني كه از ظلم رژيم صهيونيستي به خشم آمده تروريست قلمداد مي‌كنيد؟ اين منطق شما تا كي ادامه خواهد داشت؟ منطق شما به پايان رسيده است، ملت‌ها موافق منطق شما نيستند، ملت‌هاي منطقه شما را قبول ندارند و دشمن و مخالف شما هستند. رييس‌جمهور در ادامه‌ي صحبت‌هاي خود خاطرنشان كرد: دو پيشنهاد را به حاميان اين رژيم داده‌ايم؛ خودتان اين رژيم را با دروغ و نيرنگ و حيله در اين منطقه حاكم كرديد و در حال حاضر بهترين راه اين است كه خودتان بساط اين رژيم را جمع كنيد، دست و پاي اين رژيم را جمع كنيد و ببريد و شايد اين اقدام باعث شود كه خشم ملت‌هاي منطقه از شما كمتر شود. اين امر به نفع شما و كشورهاي منطقه است. حال شما در جواب مي‌گوييد ما رودربايستي داريم و نمي‌توانيم اين كار را انجام دهيم صهيونيست‌ها در كشور ما داراي قدرت هستند و ما به پول آن‌ها براي پيروزي در انتخابات نيازمنديم. در جواب يك پيشنهاد ديگر مطرح كرديم و آن اين كه شما ادعاي دموكراسي و تعيين حق سرنوشت را داريد، خوب اجازه دهيد كه مردم بومي ساكن در اين منطقه سرنوشت‌شان را تعيين كنند، اجازه دهيد كه ملت فلسطين در يك همه پرسي به صورت آزادانه در مورد وضعيت خود تصميم‌گيري كنند. شما مي‌گوييد با اين تصميم آبروي ما مي‌رود ما به شما مي‌گوييم شما آبرو نداريد، شما در هيچ كجا آبرو نداريد، همه‌ي دنيا عليه شما هستند. وي ادامه داد: به آن‌ها مي‌گوييم كه اگر شما به دنبال آبروي حقيقي هستيد آبروي حقيقي در سايه‌ي توحيد و عدالت و دفاع از مظلوم محقق مي‌شود. شما در دفاع از يك جنايتكار دنبال چه آبرويي هستيد؟ به آن‌ها مي‌گوييم پيشنهادات ما روشن و شفاف است، چرا مخالفت مي‌كنيد؟ به آن‌ها مي‌گوييم كه به نفع شماست اجازه دهيد ملت فلسطين خودش براي خودش تصميم‌گيري كند. رييس‌جمهور گفت: كرامت انساني براي ما مهم است. براي ما مسلمان، يهودي و غيرمسلمان همه عزيز و محترم هستند و نفس انسانيت براي ما مهم است. احمدي‌نژاد گفت: آن‌ها بايد بدانند كه هر دولتي از اين به بعد در كنار صهيونيست‌ها بايستد، چيزي جز نفرت نصيبش نخواهد شد. اين رژيم رفتني است. ما به آن‌ها مي‌گوييم به فكر روابط درازمدت و منافع درازمدت خود در منطقه باشيد، با آن‌ها اتمام حجت مي‌كنيم، كشوري بعدا گلايه نكند. آن‌ها را نصيحيت مي‌كنيم و مي‌گوييم كه شرايط به سرعت در حال متحول شدن است و به نفع شماست كه خود را از كنار جنايتكاران دور كنيد و به ملت‌ها بپيونديد. دكتر محمود احمدي‌نژاد رييس‌جمهور صبح روز جمعه و پيش از اين سخنراني همراه با مردم تهران در راهپيمايي روز قدس در دفاع از ملت مظلوم فلسطين شركت كرد. جمعي از اعضاي شوراي تبيين مواضع بسيج دانشجويي دانشگاه‌هاي استان تهران به مناسبت سالروز تشكيل بسيج دانشجويي با حضور در خبرگزاري دانشجويان ايران و شركت در يك ميزگرد خبري به تشريح عملكرد اين تشكل دانشجويي طي سال‌هاي گذشته، رويكرد جنبش دانشجويي در انتخابات آتي، آفات پيش روي جنبش دانشجويي، نوع مناسبات احزاب با دانشگاه‌ها و... پرداختند. *نظامي نيستيم *بسيج دانشجويي از هيچ گروه و جناحي در كشور حمايت نكرده و نخواهد كرد به گزارش خبرنگار سياسي ايسنا، دبير شوراي تبيين مواضع بسيج دانشجويي دانشگا‌ه‌هاي استان تهران، در اين ميزگرد اظهار داشت: شوراي تبيين مواضع سال گذشته نسبت به حوادثي كه در فلسطين رخ داده بود، هتك حرمت پيامبر (ص)، مساله‌ي پرونده‌ي هسته‌يي ايران و مسائلي از اين دست واكنش‌هايي نشان داده و تجمعاتي در اين‌باره برگزار كرده است. هم‌چنين شورا در سال گذشته با نقد قواي سه‌گانه، پيشنهاداتي نيز جهت سازندگي نظام ارايه كرده است و هرگاه احساس كرديم كه بايد به عنوان يك تشكل دانشجويي حساسيت نشان دهيم، موضع خود را اعلام كرده‌ايم. بادفر، ادامه داد: ما در آستانه‌ي انتخابات پيش رو به دنبال حضور حداكثري در انتخابات هستيم. در بحث انتخابات نيز به دنبال دفاع از هيچ گروه و جناحي نيستيم، بلكه معتقديم بسيج فراتر از اينهاست و خود را متعلق به كليت نظام مي‌دانيم و معتقديم حضور حداكثري مردم با اطلاع‌رساني صحيح، برگزاري جلسات مختلف و توجه دادن دانشجويان به اهميت انتخابات باعث مي‌شود دانشجويان و به تبع آن جامعه با واقعيت‌هاي انتخابات و اهميت آن آشنا شوند. وي، تصريح كرد: معتقديم هرچه‌قدر بتوانيم فضايي براي امكان شناخت بيشتر مردم از اين انتخابات و كانديداها را فراهم كنيم تصميم‌گيري و انتخاب براي آنها آسان‌تر خواهد بود. به همين دليل معتقديم ضرورت اين انتخابات در نظام بايد به وسيله‌ي جلسات نقد، مناظره، پرسش و پاسخ، توليد نشريه و جزوات براي دانشجويان تبيين شود. بادفر، گفت: به دنبال اين نيستيم كه نمايندگان احزاب و گروه‌ها را براي اين جلسات دعوت كنيم. اگر هم مدعوين ما از احزاب باشند سعي مي‌كنيم از دو جناح استفاده كنيم. در نهايت حق انتخاب با دانشجوست و او برداشت‌هاي خود را از اين جلسات خواهد داشت. وي، خاطرنشان كرد: در سال‌هاي گذشته جهت انتخابات در كشور ما تغيير كرده است و از فضاي سياسي و قالب‌هاي مانوس متاثر شده است. اين‌كه بعضي آقايان الگوهاي غربي مانند تخريب شخصيت كانديداها را وارد اين امر كرده‌اند قطعا جواب نمي‌دهد. هم‌چنين كانديداها نبايد صرفا به دنبال راي جمع كردن باشند؛ چراكه پس از انتخاب بايد به جاي فكر خدمت به فكر بدهكاري خود به احزاب و گروه‌ها باشند. دبير شوراي تبيين مواضع بسيج دانشجويي دانشگاه‌هاي استان تهران، گفت: دغدغه‌ي ما امروز اين است كه همه‌ي احزاب و گروه‌ها فضاي مساعد را ايجاد كنند تا كانديداهاي انتخابات اجازه‌ي معرفي صحيح به دور از هياهوي سياسي و تبليغات را پيدا كنند. وي اضافه كرد: انتظار ما اين است كه انتخابات خبرگان بتواند الگوي موفقي از انتخابات اسلامي را به نمايش بگذارد؛ چراكه كانديداهاي خبرگان بزرگان دين ما هستند و اين انتخابات بايد جدا از ساير انتخابات و متفاوت از آنها برگزار شود. از كانديداهاي اين مجلس نيز مي‌خواهيم اجازه ندهند در حاشيه‌ي انتخابات كساني كه در كنارشان قرار دارند شأن و منزلتشان را پايين بياورند. بادفر، گفت: اگر تبليغات سوء و تخريب چهره‌ها در انتخابات ديگر وجود دارد، انتظار نداريم كه اين مساله در خبرگان وجود داشته باشد و اميدواريم آنها بتوانند انتخابات سالمي را به نمايش بگذارند تا نشان دهيم اگر انتخابات طبق موازين اسلامي باشد اسراف و تبذير نمي‌شود و شركت مردم تسهيل و رقابت سالم خواهد بود. وي با ابراز اين عقيده كه در يك مقطع زماني خاص، دانشگاه پاتوق احزاب شد و آن‌ها سرپل‌هايي را در دانشگاه ايجاد كردند و دانشگاه تبديل به محل تضارب آرا و افكار ساختگي آنها شد، اظهار داشت: اين يك مناظره‌ي علمي نبود كه دانشجو در آن حق انتخاب داشته باشد و به جاي يك فضاي سالم سياسي، هياهو و غوغاسالاري بود، اما به نظر مي‌رسد امروز دانشجوي ما در يك فضاي كاملا آرام مي‌تواند درست بيانديشد. بادفر، خاطرنشان كرد: امروز دولت شعارهايي را مي‌دهد كه دانشجويان پيش از اين مي‌گفتند. پس اين بهترين فرصت است كه دولت را نقد منصفانه كنيم؛ چراكه اين مساله در كنار حمايت دانشگاه از دولت به پيشرفت آن كمك خواهد كرد. البته دانشجويان بايد نقد منصفانه را نسبت به همه‌ي اركان نظام داشته باشند و در كنار آن ارايه‌ي طريق كنند. دبير شوراي تبيين مواضع بسيج دانشجويي دانشگاه‌هاي استان تهران، همچنين درباره‌ي آنچه كه تحت عنوان ركود سياسي دانشگاه‌ها در سال‌هاي گذشته خوانده مي‌شود، گفت: دانشگاه متاثر از زمان و مكان است و به فراخور آن واكنش نشان مي‌دهد. قطعا اگر در مقطع زماني خاصي موضوعي نباشد كه دانشجو به آن بپردازد، به دنبال كارهاي زيربنايي مي‌رود. امروز هم در آستانه‌ي انتخابات هستيم و طبيعتا اين فضا آثار وضعي خود را در دانشگاه مي‌گذارد و لازم است كه دانشگاه براي اين مساله فعال شود، روشنگري و اعلام موضع كند. وي، با بيان اينكه بسيج دانشجويي يك تشكل فراجناحي است، ابراز عقيده كرد: برخي تشكل‌ها در دانشگاه جناحي‌اند و در انتخابات از جناح خود دفاع ‌كرده و رقابت به وجود مي‌آورند، لذا كاركرد دانشگاه متناسب با عرصه‌ي زماني و مكاني خود تعريف مي‌شود. بادفر، تاكيد كرد: ما همه متعلق به جمهوري اسلامي هستيم و تكليف داريم كه از تماميت كشور در عرصه‌ي علم و سازندگي دفاع كنيم و در راستاي موفقيت جمهوري اسلامي قدم برداريم. اگر كسي اين كار را نكند، اعتقادي به جمهوري اسلامي ندارد. دبير شوراي تبيين مواضع بسيج دانشجويي دانشگاه‌هاي استان تهران، يادآور شد: ما به عنوان بسيج دانشجويي با توجه به گستردگي و تنوع فعاليت‌هايمان، خود را در مقابل هيچ‌كدام از تشكل‌ها و احزاب قرار نمي‌دهيم، مگر معاندان نظام كه الحمدالله در جامعه‌ي دانشگاهي بروزي ندارند. البته اثراتي از دشمن هست، اما اين‌كه كساني به صورت سازمان‌يافته پرچم عناد را برداشته باشند وجود ندارد و اگر هم وجود داشته باشد بسيار ضعيف است و جايگاهي در دانشگاه ندارد. وي، با بيان اين‌كه خط قرمزهاي بسيج دانشجويي همان خطوط قرمز‌هاي نظام است، گفت: همه‌ي دانشجويان مي‌توانند عضو بسيج دانشجويي باشند، جز معاندان و كساني كه تابلودار فساد هستند. با توجه به تنوع دامنه‌ي فعاليت‌ها در عرصه‌هاي علمي، فرهنگي، ورزشي و اجتماعي، دانشجويان به تناسب مي‌توانند وارد اين تشكل شوند؛ چراكه شايد اين گستردگي در فعاليت ساير تشكل‌ها وجود نداشته باشد. بادفر، اظهار داشت: بسيج دانشجويي در هيچ بازه‌ي زماني از هيچ گروه و جناحي در كشور حمايت نكرده و نخواهد كرد. البته شايد در بسياري موارد نقاط مشتركي با احزاب داشته باشيم اما همواره آنها را نقد مي‌كنيم و وابستگي به هيچ حزب و گروهي از خود نشان نمي‌دهيم. تكليف ما يك تكليف علمي است و خط و خطوط ما اساس نظام است، نه كمتر و نه بيشتر. وي، خاطرنشان كرد: هدف بسيج، اعتلاي نظام در تمام حوزه‌ها و تقويت اساس آن است؛ چراكه ما خود را فرزندان نظام مي‌دانيم و معتقديم كه در مقابل نظام تكليف داريم. اين فعال دانشجويي، تصريح كرد: درست است كه بخشي از شعارهاي دانشجويان و جريان دانشجويي در دولت تجلي پيدا كرده، اما اين‌كه بگوييم تمامي آنها محقق شده يك ايده‌آل است. اما زماني كه احساس كنيم دولت در مسيري قرار دارد كه افق‌هاي نظام را ترسيم مي‌كند، بر خود فرض مي‌دانيم كه به آن كمك و از آن حمايت كنيم و اين كمك ما نتيجه‌ي ناديده گرفتن ضعف‌ها و به معني حل شدن در دولت نيست. ما در بسياري موارد هم نسبت به دولت منتقد بوديم و نقد منصفانه‌ي خود را به آن اعلام كرده‌ايم. بادفر، خاطرنشان كرد: بايد تفاوت گذاشت بين كسي كه شايستگي و لياقتي ندارد و به دليل رابطه و تعلق خاطرش وارد دولت مي‌شود تا كسي كه نخبه است و در كنار درس خواندن مي‌تواند گره‌اي از كار دولت باز كند. هم‌چنين ممكن است دانشجويي بعد از فارغ‌التحصيلي در كشور مدير شود؛ چراكه دانشگاه تربيت كادر براي نظام را برعهده دارد. به طور مثال، تلاش دانشجويان در حوزه‌ي نانوتكنولوژي به معني اين نيست كه آنها خود را به دولت فروخته‌اند. وي، با تاكيد بر اين‌كه معتقد به سهم‌خواهي نيستيم، گفت: فعاليت ما در همه‌ي عرصه‌ها گام برداشتن به سوي رفع مشكلات اساسي نظام است تا انشاءالله بتوانيم به رسالت خود در مقابل نظام و خون شهدا عمل كنيم و اين منعطف به يك دولت خاص نيست. دبير شوراي تبيين مواضع بسيج دانشجويي دانشگاه‌هاي استان تهران، در بخش ديگري از ميزگرد ايسنا خاطرنشان كرد: اكثر احزاب و گروه‌هاي سياسي در جامعه‌ي ما كار سياسي و حزبي به معناي واقعي انجام نمي‌دهند. بسياري از آنها به صورت مقطعي متولد مي‌شوند و بعد از انقلاب فروكش مي‌كنند. وي، افزود: اين يك نگاه غربي است كه اگر كسي از دولت حمايت كند مي‌خواهد شريك قدرت شود. ما تنها به دنبال خدمتيم و خدمت را هم يك فرصت مي‌دانيم و معتقديم تك تك افراد در نظام جمهوري اسلامي بايد نسبت به نظام احساس دين كنند و براي موفقيت كشور گام بردارند. اين‌كه كسي به خاطر ژست دانشجويي يا حزبي نخواهد كمكي به نظام كند به اعتقاد من يك خيانت است؛ چراكه اين حكومت اسلامي هديه‌ي الهي به ماست و بايد پايدار بماند. بادفر، ادامه داد: همه‌ي دولت‌ها مقابل ملت‌ها و آرمان‌هاي اصيل انقلاب مسوول هستند. اگر اين دولت‌ها بتوانند پشتوانه‌ي دانشگاهي داشته باشند، مي‌توانند به قدرت خارق‌العاده‌اي تكيه كنند؛ چراكه دانشگاه تكيه‌گاه مطمئني براي دولت است و با استفاده از آن در همه‌ي حوزه‌ها قابليت بالايي پيدا مي‌كند. شايد اين يك بازي سياسي باشد كه با فاصله انداختن بين دولت و دانشگاه مانع استفاده‌ي دولت از قابليت‌هاي دانشگاه شود. وي، افزود: امروز عرصه، عرصه‌ي خدمت است. روزي توسعه‌ي اقتصادي شعار دولت بود. در مقاطعي ديگر نيز توسعه‌ي سياسي و اجتماعي. به نظر من اگر هركس مي‌تواند حمايتي از دولت كند اما از آن دريغ كند در حق موفقيت نظام دريغ كرده است. بادفر، درباره‌ي احتمال ورود به قدرت تشكل‌هايي كه شعارهايشان را همسوي دولت مي‌بينند، گفت: اين احتمال وجود دارد، اما اگر نوع نگاهمان را عوض كنيم اين خطر مرتفع مي‌شود. دبير شوراي تبيين مواضع بسيج دانشجويي دانشگاه‌هاي استان تهران، درباره‌ي اين‌كه چرا برخي از بسيج دانشجويي با عنوان «نهاد شبه نظامي يا نظامي» ياد مي‌كنند، گفت: تاريخ تولد بسيج دانشجويي، دوم آذر 68 يعني چهار ماه پس از پذيرش قطعنامه است. بسيج دانشجويي و طلبه، استراتژي بزرگ حضرت امام (ره) براي دوران جهاد اكبر است و با وجود تشكل‌هاي ديگري مثل انجمن اسلامي، دفتر تحكيم وحدت و جهاد دانشگاهي، دستور تشكيل بسيج دانشجو و طلبه را دادند. بادفر، با تاكيد بر اين‌كه بسيج ماهيتا نظامي نيست، اظهار داشت: درست است كه بسيج با جنگ تولد پيدا كرده است اما نظامي بودن ماهيت آن سوء برداشتي است كه دشمنان آن را ترويج داده‌اند؛ چراكه بسيج به عنوان نهادي كارآمد و پويا توسط امام (ره) طراحي شد. ديروز جنگ بود و بسيج با ورود به اين عرصه، بهترين جوانان را تقديم حفظ تماميت ارضي كشور كرد و امروز امنيت ما مديون شهدا و بسيجيان است. وي، خاطرنشان كرد: درست است كه بسيج دانشجويي وارث شهداست، اما تولد ما پس از جنگ است و امام (ره) پس از مواجهه با يك جبهه‌ي فرهنگي و چون مي‌دانست دشمن به سراغ دانشگاه‌ها و نخبگان خواهد آمد بسيج دانشجويي را تعريف كرد. در پيام خود به حكومت جهاني اسلام و تبيين چارچوب‌هاي اسلامي ناب محمدي (ص) اشاره كردند و بسيجيان را فرزندان خود خواندند. يعني هركس عضو بسيج مي‌شود فرزند معنوي امام (ره) است. افتخار ما هم اين است كه تنها تشكلي هستيم كه امام (ره) با دستان پربركت خود آن را پايه‌گذاري كردند. دبير شوراي تبيين مواضع بسيج دانشجويي دانشگاه‌هاي استان تهران، با تاكيد بر اين‌كه ما نظامي نيستيم و بسيجي بودن از افتخارات ماست، گفت: وقتي پاسداري از انقلاب مطرح باشد از هركس كاري برمي‌آيد. ما هم هرگونه دفاعي كه برايمان تكليف باشد انجام مي‌دهيم و به آن عمل مي‌كنيم. البته نبايد توطئه‌ي مخالفان نظام در تخريب چهره‌ي بسيج را ناديده گرفت؛ چراكه آنها با اين حربه مي‌خواهند ما را از صحنه بيرون كنند؛ غافل از اين‌كه ما تا پايان در صحنه خواهيم بود و همان‌طور كه زماني دشمنان را در جنگ نااميد كرديم، امروز نيز همين كار را خواهيم كرد. به تمام كساني هم كه مي‌گويند بسيج، نظامي است توصيه مي‌كنم پيام امام (ره) را براي تشكيل بسيج دانشجو و طلبه تنها يك بار بخوانند. بادفر، ادامه داد: ما معتقديم كساني كه بحث نظامي بودن بسيج را مطرح مي‌كنند با بسيج عناد دارند؛ همان‌طور كه در زمان‌هاي مختلف اين مطلب را مطرح كردند. واقعيت اين است كه اسم و سابقه‌ي بسيج مشخص است و هركس ابهامي در اين‌باره دارد مي‌تواند عملكرد آن را مرور كند. ما مسلمانيم و در اسلام چيزي به نام جهاد داريم. وي، تصريح كرد: مسلما ابهام نظامي بودن بسيج دانشجويي، ابهام همه‌ي جامعه‌ي دانشگاهي نيست، بلكه طيف محدودي با هدف خاص، اين را طرح موضوع مي‌كنند. بسيج يك فرهنگ و تفكر است و كاربردهاي مختلفي دارد و اگر اين تفكر در كشور فراگير شود قطعا موفق خواهد بود. دبير شوراي تبيين مواضع بسيج دانشجويي دانشگاه‌هاي استان تهران، اظهار داشت: از مباحثي كه در سال آينده‌ي شوراي تبيين مواضع آن را پيگيري مي‌كند، استكبارستيزي، شوراي تحليل‌گران دانشجويان بسيجي، ميزهاي فكري، ديدار با مسوولان كشور و ايجاد سير مطالعاتي بين اعضا و ايجاد ارتباط با دانشگاه‌هاي مختلف است كه قطعا به پويايي هرچه بيشتر شورا كمك خواهد كرد. *فعالان دانشجويي بهتر است اهميت و تاثير شوراها يا خبرگان را بسنجند تا مردم برحسب اين ضرورت راي دهند به گزارش خبرنگار سياسي خبرگزاري دانشجويان ايران (ايسنا) در ادامه‌ي اين ميزگرد، محمد سرگزي، نيز اظهار داشت: ما به عنوان فعالان دانشجويي در مورد انتخابات بايد صرفا موضع‌گيري نسبت به افراد و شخصيت‌ها نداشته باشيم بلكه بهتر اين است كه اهميت، لزوم و تاثير و تحول شوراها يا خبرگان را بسنجيم تا مردم برحسب اين ضرورت راي دهند. وي، تصريح كرد: گاهي ممكن است دولت شعارهايي را براي خود انتخاب كند كه پيش از آن از سوي گروه‌ها، جريانات يا دانشجويان مطرح شده باشد. هم‌اكنون هم ما خوشحاليم كه شعار ما و خط ما به گونه‌اي است كه دولتمردان به اين نتيجه رسيده‌اند كه براي تعالي نظام اين عملكرد را داشته باشند. *هيچ ركودي در جنبش دانشجويي وجود ندارد در ادامه‌ي اين ميزگرد يكي ديگر از اعضاي شوراي تبيين مواضع بسيج دانشجويي دانشگاه‌هاي تهران، با بيان اينكه كار ويژه‌ي جنبش دانشجويي سياسي نيست، اظهار داشت: هيچ ركودي در جنبش دانشجويي وجود ندارد. ياسر منصوري، كار ويژه تعريف شده جنبش دانشجويي را فرهنگي و اجتماعي عنوان و تصريح كرد: بايد با نگاه اجتماعي به مقوله‌ي انتخابات به تشريح ماهيت و ضرورت آن پرداخت تا مردم با درك ضرورت شركت در انتخابات، حضور بيشتري داشته باشند. وي، درخصوص نقش جنبش دانشجويي در انتخابات، اظهار داشت: جنبش دانشجويي با بررسي معيارها و ماهيت انتخابات از پرداختن به اشخاص و جهت‌گيري سياسي مي‌تواند اثرگذار باشد. اين فعال دانشجويي، در رابطه با آنچه از آن تحت عنوان ركود سياسي در دانشگاه‌ها ياد مي‌شود، ابراز عقيده كرد: هيچ ركودي در جنبش دانشجويي وجود ندارد و اين مباحث مطرح شده به دليل فضاي غوغاسالارانه سياسي حاكم در يك مقطع زماني بوده است كه آنها بر اين اساس در جهت اهدافشان از جنبش دانشجويي استفاده مي‌كردند. جنبش دانشجويي در دوره‌اي به واسطه‌ي برخي سرو صداها كه لزوما خواسته مشخصي نداشت، بزرگ نشان داده شد، در حالي كه غوغا به معناي فعاليت سياسي نيست، اين جنبش در آن دوران تنها بازيچه‌ي احزاب و گروه‌هاي سياسي بود. مسوول بسيج دانشجويي دانشگاه روابط بين‌الملل وزارت امور خارجه، با بيان اينكه جنبش دانشجويي براي رسيدن به ايده‌آل‌هاي مطلوب، راه زيادي در پيش دارد، افزود: با توجه به شعارهاي عقلاني دولت همچون بحث عدالت كه براي مردم مهم است، مردم و جنبش دانشجويي بايد از دولت حمايت كنند و از آنجا كه بيشتر بحران‌ها، ‌ در عرصه‌ بين‌الملل و ريشه‌ي خارجي دارد، جنبش دانشجويي به دليل كاركرد عمدتا خارجي‌اش بهتر است روي اين مسائل مانور دهد. منصوري، با بيان اينكه نوع حركت كشور در جهت حاكم كردن نظام سياسي، مردم‌سالاري ديني و تمدن اسلامي در سطح كشورهاي مسلمان است، ادامه داد: جنبش دانشجويي بايد با حركت در اين مسير كشور را در جهت رسيدن به آن ياري كند. وي، با اشاره به سخن مقام معظم رهبري كه به فروپاشي دولت آمريكا اشاره كرده‌اند، تصريح كرد: با توجه به تحقيقات گسترده در زمينه بحث استكبارشناسي و جهان بدون استكبار كه شاخص عمده‌ي آن آمريكاست در حال حاضر علائم فروپاشي دولت آمريكا به وجود آمده است و بايد با شكستن تابويي كه قصد القاي آن را به مردم دارند، اين مساله روشن شود. *فضاهاي احساسي و غوغاسالارانه از ايجاد فضاي منطقي جلوگيري مي‌كند *اگر مي‌خواهيم فضا شاداب و رقابتي سالم باشد‌ بهتر است فضاي دانشگاه آرام باشد به گزارش خبرگزاري دانشجويان ايران، يك عضو ديگر شوراي تبيين مواضع دانشجويي دانشگاه‌هاي تهران در ميزگردي كه به مناسبت هفته بسيج در ايسنا برگزار شد، گفت: بسيج نماينده‌ي تمامي افرادي است كه در همه‌ي زمينه‌ها از جمله در زمينه‌هاي فرهنگي، هنري، اجتماعي و سياسي دغدغه دارند. وي، در توضيح اينكه بسيج نماينده‌ي چه طيفي از دانشجويان است، تصريح كرد: پاسخ اين سوال را بايد با توجه به كاركرد بسيج دانشجويي كه سياسي، اجتماعي و فرهنگي است و كاركردهاي خود دانشگاه كه علمي، فرهنگي و سياسي است، داد. الهام اكبري، در ادامه درباره‌ي اينكه آيا همسويي شعارهاي يك تشكل دانشجويي با دولت، احتمال وارد شدن قشر دانشجو در بازي‌هاي قدرت را دارد يا خير، اظهار داشت: بايد پيشينه و عملكرد قبلي آن تشكل را بررسي كنيم. تشكلي نظير بسيج كه از سال‌ها قبل شعار عدالت‌طلبي مي‌داده است با تشكلي كه امروز شعارش با دولت همسو شده، متفاوت است. وي، افزود: زماني كه شعار تشكلي با دولت همسو مي‌شود، ذكاوت آن تشكل را مي‌طلبد كه در كنار دولت براي رسيدن به شعارهايش تلاش كند. اين خطر در كنار نقد منصفانه به ميزان قابل توجهي كاهش مي‌يابد، چراكه به طور كلي در كنار دنبال كردن عدالت بايد نقد منصفانه هم صورت گيرد. اين فعال دانشجويي، در رابطه با فعاليت‌هاي بسيج براي تحقق مشاركت حداكثري در انتخابات بيان كرد: درمورد انتخابات خبرگان در رفع شبهات و جايگاه مجلس خبرگان مي‌پردازيم و البته هيچ كانديداي خاصي را معرفي نمي‌كنيم و در مورد انتخابات شوراهاي شهر نيز با دعوت از افراد صاحب نظر به معرفي شوراها و ائتلاف‌هاي مختلفي مي‌پردازيم. مسوول بسيج دانشجويي دانشگاه تربيت مدرس، با اشاره به فعاليت‌ها و برنامه‌هاي بسيج براي ايجاد نشاط سياسي در دانشگاه با توجه به نزديكي به انتخابات و آنچه به عنوان ركود سياسي در دانشگاه مطرح مي‌شود، ابراز عقيده كرد: به همه‌ي تشكل‌ها توصيه مي‌كنم كه اگر واقعا مي‌خواهيم فضاي بانشاط و شاداب و رقابتي سالم داشته باشيم، ‌ بهتر است فضاي دانشگاه آرام باشد تا آگاهي‌رساني انجام گيرد. وي، با بيان اينكه فضاهاي احساسي و غوغاسالارانه از ايجاد فضاي منطقي جلوگيري مي‌كند و اجازه تحليل صحيح را به دانشجو نمي‌دهد، در رابطه با آنچه از آن با عنوان ركود سياسي در دانشگاه‌ها ياد مي‌شود، گفت: خيلي معتقد به ركود سياسي در دانشگاه نيستم و اگر وضعيت جنبش دانشجويي درگذشته با امروز را مقايسه كنيم، مي‌بينيم فضاي آرام و مناسبي براي افزايش آگاهي در دانشگاه ايجاد شده است، در عين اينكه بسيج همواره در زمينه‌هاي سياسي ميان‌داري كرده است. اكبري، در ادامه درباره‌ي اين كه عده‌اي شائبه‌ي نظامي يا شبه‌نظامي بودن بسيج دانشجويي را مطرح مي‌كنند، گفت: در مقابل چنين حرفي بهتر است سكوت كرد و براي هر فرد فرهيخته، كه با دانشگاه و بسيج سروكار دارد، كاركرد بسيج كاملا روشن است. وي، با اشاره به اينكه بسياري از ورزشكاران، دانشمندان و فعالان علمي جامعه قبلا از اعضاي بسيج بوده‌اند، كاركرد كنوني بسيج را كاملا فرهنگي دانست و تصريح كرد: اين مسائل را افراد سطحي‌نگر يا معاند با بسيج مطرح مي‌كنند، در عين اينكه اگر زماني هم لازم باشد بسيج نظامي خواهد شد و خواهد جنگيد ولي در حال حاضر كاركرد آن مشخص است. *راهبرد بسيج در مورد مسائل سياسي راهبرد نظام است در ادامه اين ميزگرد سيدمهدي آثاري، مسوول بسيج دانشجويي دانشگاه آزاد اسلامي واحد كرج درباره‌ي اينكه بسيج دانشجويي براي ايجاد مشاركت حداكثري در انتخابات و نشاط سياسي در دانشگاه چه فعاليت‌هايي انجام خواهد داد، اظهار داشت: بسيج دانشجويي به عنوان يك تشكل و نه يك گروه تك‌قطبي و بازوي رهبري و نظام، در همه‌ي ابعادي كه نظام نياز دارد برخود تكليف مي‌داند كه حضور پيدا كند. اين عضو شوراي تبيين مواضع دانشجويي دانشگاه‌هاي استان تهران، افزود: بسيج در مورد مسائل سياسي، راهبردي ندارد مگر راهبرد نظام و جانبدار هيچ حزب يا مجموعه‌اي نيست مگر گروهي كه برنامه‌هايش همسو با نظام باشد. آثاري، با بيان اينكه جايي كه نظام احساس نياز كند وارد عمل مي‌شويم، تصريح كرد: اگر هم بسيج انتقادي از مجموعه‌اي مي‌كند به دنبال تعالي آن مجموعه است. *فضاي رقابتي باعث رشد مي‌شود *زماني كه دانشجو احساس كند تاثيرگذار است هيچگاه عرصه را خالي نخواهد گذاشت به گزارش ايسنا، مهدي بيگي، مسوول بسيج دانشجويي دانشگاه امام حسين (ع)، درباره‌ي نقش جنبش دانشجويي در ايجاد نشاط انتخاباتي گفت: ما توصيه مي‌كنيم فعالان سياسي براي حضور در انتخابات تمام تلاش خود را داشته باشند. مطمئنا دانشجويان بايد بر اين موضوع تاكيد كنند كه اگر گروهي مي‌خواهد در انتخابات شركت كند بايد تبيين لزوم حضور در دانشگاه را داشته باشند. زماني كه دانشجو احساس كند در صحنه تاثيرگذار است هيچگاه عرصه را خالي نخواهد گذاشت. براي حضور در انتخابات نياز به بسترسازي مناسب است و دانشجويان در اين راه مي‌توانند كمك زيادي كنند. وي افزود: انتخابات شوراها و خبرگان نبايد تنها از ديد سياسي بررسي شود. فعالان بايد در اين عرصه از فضاي سياسي دور شوند و فضا را به سمت علمي پيش ببرند. در انتخابات شوراها نيازي به افراد سياسي نيست. كسي لازم است كه بتواند درست كار كند. بسيج دانشجويي پيشنهاد مي‌كند فعالان سياسي از اين فضا دور شده و بحث را سياسي ندانند. رويكرد بسيج دانشجويي از فضاي سياسي دور و به سمت فضاي دانشجويي و علمي پيش مي‌رود. به عقيده من بعضي از تشكل‌ها ماهيت سياسي دارند و مجبورند فضاي انتخابات را سياسي كنند زيرا لزومي ندارد با اين فضا سياسي برخورد شود. بيگي، درباره‌ي اولويت‌هاي جنبش دانشجويي، تصريح كرد: بحث نظري وجود دارد كه مي‌گويد وقتي بحثي چالشي باشد فضاي رشد حاصل مي‌شود و فضاي همسويي پايان رشد است، اما به عقيده‌ي ما مهم اين است كه شعار به واقعيت بپيوندد و جنبش دانشجويي بتواند از اين فرصت‌ها براي عملي كردن شعاري چون عدالت استفاده كند. مطمئنا فضاي رقابتي باعث رشد مي‌شود اما تشكل‌ها بايد به گونه‌اي فعاليت كنند كه اگر فضاي رقابتي وجود ندارد درست فعاليت كرده و آنچه كه به صلاح مردم است را اجراء كنند. *آفتي كه وجود دارد اين است كه از واژه نظامي بترسيم *بايد به اصالت آرمان‌خواهي دانشجويي اعتقاد داشته باشيم به گزارش خبرنگار سياسي ايسنا، سيدعلي حسيني در ادامه اين ميزگرد اظهار داشت: مطمئنا نشاط و شادابي مجموعه دانشجويي بر روي جامعه تاثيرگذار است، چراكه جوانان نقش پويايي را در جامعه داشته و مي‌توانند در كمك كردن به تعالي اين پويايي كمك كنند. وي افزود: وظيفه تشكل‌هاي دانشجويي اين است كه تمام تلاش خود را براي ايجاد نشاط انتخاباتي انجام دهند، چراكه بايد ديدگاه‌هاي روشنگري به سطح جامعه انتقال پيدا كند. مجموعه دانشجويي بسيار پرسشگر است و مطمئنا پرسشگري او مي‌تواند در جامعه بسيار تاثيرگذار باشد. در فضاي فعال، ركود سياسي كه برخي درباره‌ي آن صحبت مي‌كنند از بين رفته و در فضاي انتخابات خبرگان و شوراها بخش زيادي از ركود سياسي شكسته خواهد شد. مسوول بسيج دانشجويي دانشگاه آزاد واحد دماوند، اظهار داشت: در تعريف ركود تشكل‌هاي دانشجويي بايد لزوم حضور با هياهو از يكديگر جدا شود تا بتوانيم در تعريف ركود سياسي تجديدنظر كنيم. به واقع نبايد قبول داشت در فضاي فعلي ركود سياسي حاكم است چراكه حضور پررنگ فعالان دانشجويي وجود دارد و آنها فارغ از هياهو به فعاليت مي‌پردازند. حسيني، ابراز عقيده كرد: ركود سياسي را نمي‌توان به تمام گروه‌ها و فعالان دانشجويي تعميم داد چراكه عده‌اي در دوراني خاصي موضوعي را بيان كرده و پاسخشان را از جامعه گرفتند و به يك‌باره خود را از لحاظ فكري بسيار مهم پنداشتند، اما بعدها به يك‌باره حرفي براي گفتن نداشتند، اميد است غوغاسالاري از سطح جامعه برداشته خواهد شد، اما دولت در هر زماني احتياج به نشاط، ‌ شادابي و نقادي دانشجو خواهد داشت. وي، با اشاره به نقش و جايگاه بسيج دانشجويي خاطرنشان كرد: حضرت امام خميني (ره)، از بسيج به عنوان ارتش20ميليوني ياد كردند، اگر به واقع اين موضوع عميقا پذيرفته شود، به اين نتيجه مي‌رسيم كه تعريف اوليه به صورتي است كه تشكل دانشجويي بسيج به صورت نهادي است كه مي‌تواند همه تشكل‌ها را تغذيه فكري كند، چراكه معتقديم اصل نظام مقدس است و اين تقدس و هر آنچه كه در سطح جامعه انتشار مي‌يابد به نفع جامعه و براي پيشبرد جامعه خواهد بود و اين موضوع باعث جلو بردن مجموعه خواهد شد. اين فعال دانشجويي، با بيان اينكه بايد به اصالت آرمان‌خواهي دانشجويي اعتقاد داشته باشيم، گفت: مطمئنا نمي‌توانيم بگوييم هم‌سويي شعارهاي رييس‌جمهور در مقطع زماني خاص مي‌تواند براي تشكل دانشجويي خطرآفرين باشد. به عقيده من اين مي‌تواند براي جامعه و تشكل دانشجويي به نوعي فرصت باشد و اگر به واقع به شعارها عمل شود جامعه رو به جلو خواهد رفت. اين عضو شوراي تبيين مواضع بسيج دانشجويي دانشگاه‌هاي تهران، تصريح كرد: ما بايد در نظر بگيريم زماني جنگ پيروز شد كه فرمانده لشگر تبديل به بسيجي شد و فرهنگ و تفكر بسيجي در آن دوران حاكم شد. تفكر بسيج آنقدر گسترده است كه در قالب كاركرد فرهنگي و علمي مي‌تواند رشد كند. آفتي كه وجود دارد اين است كه از واژه نظامي بترسيم. اگر لازم باشد و دوباره مملكت در تهديد باشد، مي‌توانيم فعاليت نظامي - فرهنگي داشته باشيم، بسيج دانشجويي چه در عرصه فرهنگ، چه علمي، چه نظامي در هر زمان كه لازم باشد حضور پيدا مي‌كند. كسي كه بسيجي را نظامي مي‌داند به دليل عدم شناخت تفكر بسيجي است و بسيج را در ابعاد ديگر در نظر نمي‌گيرد. حسيني در پايان اين ميزگرد درخصوص برنامه يك سال آينده‌ي بسيج دانشجويي گفت: در جامعه‌ي دانشگاه به اين نتيجه رسيده‌ايم كه نتيجه‌ها بايد در قالب استكبارستيزي باشد كه در رأس آن آمريكا قرار مي‌گيرد. ما در تلاشيم در جامعه‌ي جهاني اين فكر را تبيين كنيم كه جهان با وجود استكبار چگونه خواهد بود و خواهان برون‌رفت جهان از استكبار هستيم و مي‌خواهيم اين را نشان دهيم. در ادامه‌ بازديد از پروژه‌هاي دور اول سفرهاي استاني، خبرنگاران رسانه‌هاي مختلف اين بار به استان كرمانشاه سفر كردند. به گزارش خبرنگار اعزامي ايسنا به استان كرمانشاه، در ابتداي اين سفر استاندار كرمانشاه و مهدي كلهر مشاور رسانه‌يي رييس‌جمهور نشست خبري را يكشنبه شب در هتل محل استقرار خبرنگاران برگزار كردند. كلهر در سخناني گفت: كرمانشاه را بعد از هشت سال دفاع مقدس با نشاط و رو به جلو مي‌بينم و اين باعث خوشحالي است، اما از يك مساله‌ مهم در مناطق جنگي كشور غفلت شده و آن اين است كه بعد از جنگ همه‌ دولت‌ها و كساني كه براي سازندگي استان‌هاي جنگ‌زده كار كرده‌اند، از مساله مهم افسردگي بعد از جنگ غافل شده‌اند؛ البته اين مساله تنها مخصوص جنگ ايران نبوده، حتي بعد از جنگ جهاني اول و دوم نيز اين مساله مشاهده شده است. وي گفت: بعد از جنگ موضوع بازسازي را در استان‌هاي مرزي دنبال كرده‌ام و به سادگي و به فوريت به اين مساله نرسيدم، در واقع به نظرم آمد نتيجه آن ميزان بودجه‌اي كه در باسازي مثلا خوزستان داده شده پيش‌ روي چشم و به عينه نمي‌بينيم، شايد خيلي‌ها بگويند بودجه‌ها خوب توزيع نشده است و يا كساني آنها را حيف وميل كرده‌اند، كه اين جواب براي ما قانع‌كننده نيست. وي ادامه داد: به اين نتيجه رسيدم و اين موضوع را دنبال كردم، هم‌چنين تصميم دارم آن را به صورت جدي پي‌گيري كنم و آن اين است كه به مساله افسردگي بعد از جنگ توجه نشده است. استان‌هاي درگير جنگ بعد از اتمام جنگ شبيه خانواده‌هايي هستند كه عزيزي را از دست مي‌دهند و يك هفته در خانه آنها رفت و آمد مي‌شود و خانه شلوغ است، اما بعد از يك هفته كه همه مي‌روند خالي‌بودن آن خانه دل خانواده را خالي مي‌كند؛ در واقع اين مساله‌ افسردگي بعد از جنگ يك مساله رواني، فرهنگي و اجتماعي است كه حل آن ساز و كار خود را مي‌طلبد و معتقدم در بازسازي مناطق جنگي از اين مساله غفلت شده است. وي با اشاره به تلاش‌هاي انجام‌شده بعد از جنگ براي بازسازي مناطق جنگي گفت: يك تيم جدا از اين تلاش‌ها جاي خالي‌اش را نشان مي‌دهد و آن عدم توجه به رفع افسردگي در اين مناطق است كه جزء لاينفك بعد از جنگ است. كلهر گفت: معتقدم مساله اول مناطق جنگ‌زده، پول و بودجه نيست؛ بلكه حفظ روحيه‌ نشاط و رو به جلو بودن است؛ در واقع دل‌شوره و دل‌نگراني نسبت به آينده بعد از هر جنگي رخ مي‌دهد و اين يك بحث پيچيده رواني است كه بايد در آن ورود كرد. وي ادامه داد: اين يك مساله‌ پيچيده رواني است. وي با درخواست از استانداران مناطق مرزي و نشريات و مطبوعات خواستار آن شد كه در اين باره تجارب خود را مكتوب و روي آن كار كنند؛ چرا كه هر اندازه نيز به مردم جنگ‌زده پول و كوپن داده شود، مشكل آنها حل نمي‌شود. مشاور رييس‌جمهور با بيان اين‌كه تفاوت‌هايي بين استان‌هاي مرزي و جنگ‌زده و ساير استان‌ها وجود دارد، اظهار كرد: مهم اين است كه در مناطق جنگ‌زده هر كاري انجام دهيم لبخند روي لب مردم نمي‌آورد و هميشه دلشوره وجود دارد؛ لذا بازسازي مناطق جنگي از ساير مناطق ديگر ايران سخت‌تر است. برخي مسوولان فكر مي‌كنند با پول مي‌شود مشكلات را حل كرد؛ در حالي كه اين گونه نيست؛ چون روحيه‌ رو به جلو و با نشاط و سازندگي كمرنگ است. كلهر تصريح كرد: اهميت بازكردن اين گره بسيار بالاتر از ساخت و مثلا نيروگاه و پالايشگاه است. وي با بيان اين‌كه مردم كل ايران مديون رشادت‌ها و قهرماني‌هاي استان‌هاي مرزي كه در گير جنگ شدند، هستند، گفت: همين مردم كه خود را قرباني ساير كشورها در جنگ كرده‌اند، زيبايي و زندگي را از دست داده‌اند كه بايد آن را جبران كرد. هم‌چنين مجيد غفوري استاندار كرمانشاه در اين نشست گفت: ‌ در دور اول سفرها 163 مصوبه و توافقنامه كه شامل 150 مصوبه و 13 توافقنامه بود به تصويب رسيد. سفر دور اول در سال 85 صورت گرفت. به گفته‌ي وي بر اساس فرمولي كه نهاد رياست‌جمهوري برآورد كرده 80 تا 90 درصد پروژه‌هاي استان كرمانشاه پيشرفت فيزيكي داشته و برآورد خود آنها نيز بر اساس اعتبار 6 هزار و 500 ميليارد تومان از 95 درصد به بالاست. غفوري تصريح كرد: طبيعتا برخي كارها كارهاي سنگيني مانند ساخت پالايشگاه نفت آناهيتاست؛ چرا كه طراحي پالايشگاه در دنيا توسط چند شركت خاص انجام مي‌شود؛ اما در مجموع از يك سال پيش كار در مساحت 600 هكتار براي ساخت پالايشگاه شروع شده كه سريعا همه مسوولان استان براي پيداكردن زمين آن بسيج شده‌ بودند كه صد در صد با تصويب دولت جرقه‌ ساخت آن زده شد. وي ادامه داد: قرارداد طراحي پايه با يك شركت ايراني ايتاليايي بسته شده و در حال حاضر نيز پيمانكار در حال آماده‌سازي و تصحيح زمين است. غفوري گفت: براي اين پروژه حدود سه هزار ميليارد تن اعتبار نياز است كه 20 درصد توسط سرمايه‌گذار و مابقي از طريق وام و تسهيلات دريافت مي‌شود و بخش خصوصي هم در حال احداث اين پالايشگاه است و پيش‌بيني مي‌شود در سال 91 اگر با مشكلي برخورد نكند به بهره‌برداري برسد. استاندار كرمانشاه ادامه داد: برخي پروژه‌ها به طور صد در صد به پايان رسيده كه در اين رابطه مي‌توان گفت 63 مصوبه در دست اقدام است كه 82 پروژه به اتمام رسيده مانند 29 سالن ورزشي و برخي بيمارستان‌ها. 17 پروژه نيز در دست پي‌گيري بوده و يك پروژه هيچ اقدامي در مورد آن نشده كه مصوبه‌اي است كه كارخانه‌ قند اسلام‌آباد غرب به بخش خصوصي واگذار شود و چون اموال از آن وزارت دفاع بوده هنوز اقدامي در اين رابطه صورت نگرفته است. غفوري گفت: از 163 پروژه مصوب 162 پروژه در چرخه‌ اقدام و شروع كار است و برخي نيز به اتمام رسيده است. وي با بيان اين‌كه مصوبات هيات دولت موجب تحول در كرمانشاه شده است، گفت: ‌ تا پايان سال 86 سرمايه‌گذاري بالغ بر 160 درصد در استان صورت گرفته و نرخ بيكاري ما را تا تابستان 87 براساس سازمان آمار ايران به 7 / 10 رسانده است و اميدواريم در سال 88 نرخ بيكاري خود را به عدد يك رقمي برسانيم. وي ادامه داد: كرمانشاه در سال 86 با سرمازدگي و در سال 87 با خشكسالي مواجه شد و تقريبا كل زمين‌هاي ديم ما محصولات خود را از دست داد و در زمين‌هاي آبي نيز 50 درصد محصولات از بين رفت. وي به نيروگاه بيستون با توليد 640 مگاوات برق نيز اشاره كرد و گفت: طبق مصوبه‌ دولت بايد اين مقدار توليد برق به دو برابر برسد كه با سرمايه‌گذاري انجام‌شده اين مقدار به سه برابر نيز خواهد رسيد. همچنين پروژه‌ نيروگاه اسلام‌آباد غرب با 400 مگاوات توليد برق در دو سال آينده مي‌تواند حدود دو هزار و 400 مگاوات برق توليد كند و حتي مازاد آن را مي‌توانيم در كشور توزيع يا به عراق صادر كنيم. به گفته‌ي وي حدود هزار و 200 ميليارد تومان براي اين دو نيروگاه هزينه خواهد شد. وي به پروژه دهكده المپيك در مساحت 120 هكتار نيز اشاره كرد و گفت: در حال حاضر در حال طراحي سايت هستيم و كار اجرايي آن شروع شده است كه يك استخر بين‌المللي در آن زده مي‌شود و 15 ميليارد تومان براي اين استخر هزينه خواهد شد. به گفته وي براي تكميل اين پروژه به 200 ميليارد تومان ديگر نياز است. استاندار كرمانشاه در ادامه با اشاره به موقعيت كرمانشاه گفت: حدودا 5 / 1 درصد كشور و 8 / 2 دهم جمعيت كشور را كرمانشاه شامل مي‌شود و دو ميليون نفر جمعيت دارد و چهار فصل را در اين استان شاهديم. وي ادامه داد: در اينجا خاك و آب به اندازه‌ي فراوان داريم و كارهاي خوبي براي آن صورت گرفته است. 17 سد در دست اجراست كه تعدادي از آنها به بهره‌برداري رسيده. در واقع استان كرمانشاه در آستانه تحول است و مدعي هستيم مي‌توانيم ده درصد غذاي كشور را از طريق خاك و آب و هواي كرمانشاه فراهم كنيم تا جايي كه پيشنهاد شده كرمانشاه به عنوان قطب كشاورزي در برنامه‌ريزي معرفي شود. وي ادامه داد: پروژه‌هاي خوب صنعتي در اين استان در حال انجام است تا جايي كه پروژه‌ سيمان سامان آن در سال 88 به بهره‌برداري مي‌رسد. در ادامه پيگيري روند اجراي مصوبات استاني دولت در كرمانشاه خبرنگاران صبح دوشنبه از چند پروژه‌ بازديد كردند. به گزارش ايسنا، خبرنگاران ابتدا از جاده كمربندي غربي داخل شهر كرمانشاه بازديد كردند. اين كمربندي به طول ‌25 كيلومتر در حال احداث است و اواسط سال ‌88 به بهره‌برداري مي‌رسد. هم‌چنين در همين راستا غفوري استاندار كرمانشاه با اشاره به پروژه‌هاي مصوب براي استان گفت: مجموعه‌ فرهنگي هنري انتظار، نيمه شعبان امسال به بهره‌برداري رسيده است. اعتبارات مربوط به تجهيزات اين مجموعه نيز مربوط به سفر اول رياست‌جمهوري بوده و صد در صد نيز پيشرفت فيزيكي داشته، مساحت زيربنايي اين مجموعه ‌8 هزار متر مربع است و با حدود ‌7 ميليارد تومان اعتبار و تسهيلات به اتمام رسيده است. اين مجموعه‌ فرهنگي هنري ‌600 نفر ظرفيت در آمفي‌تئاتر و ‌250 نفر ظرفيت در سينما دارد و كارگاه‌هاي متعددي نيز در آن ساخته شده است. استاندار كرمانشاه هم‌چنين به ساخت تقاطع همسطح در كرمانشاه با ‌28 ميليارد تومان اشاره كرد و گفت: مجري اين طرح شهرداري كرمانشاه بوده و از محل تبصره ‌13 و شهرداري در حال ساخت اين تقاطع به طول ‌800 متر است. وي هم‌چنين از بازگشايي مرز خسروي به عنوان يكي از مصوبات هيات دولت در دور اول سفرها ياد كرد و گفت: پي‌گيري‌هاي داخلي و پي‌گيري‌هاي خارجي آن در عراق توسط سفارتخانه ايران انجام و اين مرز امسال بازگشايي شد. هم‌چنين اتوبان راه كربلا از تهران تا مرز خسروي در كرمانشاه احداث خواهد شد كه ‌90 درصد كار انجام شده و اين خط تا اسلام‌آباد غرب نيز رفته است. هم‌چنين كمربندي غربي راه كرمانشاه به مياندوآب از ديگر مصوبات بوده كه قطعه ‌11 آن در كرمانشاه است و كار در اين زمينه خوب شروع شده است. در ادامه خبرنگاران از كارخانه سيمان سامان كرمانشاه بازديد كردند. بخش خصوصي در حال تاسيس اين كارخانه است و ‌70 ميليارد تومان از اعتبار آن نيز از محل بنگاه‌هاي زودبازده و مابقي از وام بانك ملت تامين مي‌شود و در مجموع تا پايان كار ‌250 ميليارد تومان اعتبار مي‌خواهد، هم‌چنين پيش‌بيني مي‌شود در سال ‌88 به بهره‌برداري برسد. اين كارخانه روزانه ‌10 هزار تن سيمان توليد خواهد كرد و از اهداف مهم آن صادرات سيمان به عراق است و تا كنون نيز ‌70 درصد پيشرفت فيزيكي داشته است. به گفته مدير اين پروژه، اين كارخانه در مساحتي حدود ‌6 / 81 هكتار در حال اجراست و تجهيزات خارجي آن ‌4 هزار تن است كه ‌70 درصد آن وارد سايت شده است. از مشخصات اين پروژه، ظرفيت و بارگيري سيمان بالا در اين سايت است و از معدود كارخانه‌هاي كشور و منطقه است كه به آخرين امكانات روز مجهز و پيش‌بيني مي‌شود سال آينده به بهره‌برداري برسد. در ادامه خبرنگاران از كارخانه‌ در حال ساخت كاشي‌سازي بازديد كردند. اين كارخانه در سال ‌85 كلنگ زده شده و در حال نصب تجهيزات است و پيشرفت آن تا كنون ‌75 درصد بوده است، اعتبار آن نيز از محل صندوق ذخيره ارزي تامين مي‌شود. طرح ساماندهي رودخانه‌ راون نيز از ديگر مصوبات هيات دولت بوده كه در حال انجام است و به گفته مسوولان، علت ساماندهي اين رودخانه اين است كه با كوچك‌ترين بارندگي، معابر آن دچار آب‌گرفتي مي‌شد. هم‌چنين در ادامه، بياتي معاون شركت گاز كرمانشاه درباره پروژه‌هاي گاز استان گفت: در بخش گازرساني، ‌4 مصوبه‌ دولت داشتيم كه ‌3 مصوبه به انجام رسيده است. در بين راه خبرنگاران از پروژه‌ خط انتقال گاز ‌16 اينچ اسلام‌آباد – گيلان‌غرب بازديد كردند. اين پروژه به طول ‌95 كيلومتر، گازرساني به شهرهاي سرپل‌ذهاب، قصرشيرين و اسلام‌آباد را پوشش مي‌دهد. تاريخ قرارداد اين پروژه سال ‌85 بوده و فاز اول آن نيز صد در صد پيشرفت داشته و ‌22 بهمن امسال به طول ‌42 كيلومتر به بهره‌برداري مي‌رسد. به گزارش ايسنا، خبرنگاران در ادامه از يكي از پايگاه‌هاي جاده‌اي امداد بازديد كردند. اين پايگاه به همراه ‌7 پايگاه جاده‌اي براي كمك به مردم ساخته شده است. اعتبار اين پايگاه‌ها در بخش تجهيزات از مصوبه‌ هيات دولت و ساخت آنها از اعتبارات استاني بوده است. هم‌چنين خبرنگاران از روند تجهيز سد مخزني گيلان‌غرب استان كرمانشاه بازديد كردند. ارتفاع اين سد از گودترين نقطه ‌48 متر و گنجايش مخزن ‌17 ميليون متر مكعب است كه به گفته‌ مسوولان، اولين سد مخزني اين استان محسوب مي‌شود كه در سال ‌83 آبگيري شده است و ‌480 هكتار از زمين‌هاي گيلان‌غرب را آبياري مي‌كند و براي آن نيز ‌230 ميليارد تومان هزينه شده است. سد از نوع خاكي و رسي است كه به اشتغال كشاورزان كمك زيادي مي‌كند. به گفته نوروزي فرماندار گيلان‌غرب، با توجه به خشكسالي سال گذشته، از آب مخزني اين سد ‌2/5 ميليون متر مكعب آب آزاد شده تا زمين‌ها آبياري شود. در ادامه بازديد از روند اجراي مصوبات دور اول سفرهاي استاني در كرمانشاه، نوروزي فرماندار گيلان‌غرب با اشاره به انجام سفرهاي استاني از سوي دولت نهم اين سفرها را در پيشرفت و ايجاد تحول در استان بسيار موثر دانست و درباره مصوبات مربوط به اين شهرستان گفت: در گيلان غرب ‌6 مصوبه با اعتبار ‌132 ميليارد و ‌690 ميليون ريال به تصويب رسيده بود كه يكي از آن‌ها احداث خط انتقال گاز به طور ‌94 كيلومتر است كه تا كنون ‌90 درصد پيشرفت فيزيكي داشته است. وي از ديگر پروژه‌هاي گيلان غرب را ساخت دو سالن ورزشي برشمرد و گفت كه اين پروژه‌ها به بهره‌برداري رسيده است. نوروزي ادامه داد: در بخش بهداشت و درمان ساخت شش خانه پزشك با اعتبار دو هزار و ‌490 ميليون ريال از مصوبات دور اول سفر هيات دولت بود كه تا كنون اين تعداد خانه پزشك ‌70 درصد پيشرفت داشته است، هم‌چنين راه‌اندازي شبكه‌هاي خبري و آموزش صدا و سيما با اعتبار ‌300 ميليون ريال، مطالعه سد كلكش با اعتبار ‌380 ميليون از ديگر مصوبات در گيلان غرب بوده است. وي هم‌چنين تصريح كرد: در سال ‌86 اعتباري معادل ‌330 ميليارد ريال براي ‌166 پروژه ملي و استاني تخصيص داده شده است. در سال ‌87 نيز براي ‌147 پروژه مبلغي برابر ‌5 / ‌2 ميليارد ريال در نظر گرفته شده كه از اين تعداد تا كنون ‌34 پروژه به بهره‌برداري رسيده و در دهه فجر امسال نيز ‌30 پروژه ديگر افتتاح مي‌شود. خبرنگاران در ادامه از دو مجموعه ورزشي گيلان غرب مخصوص خواهران و برادران بازديد كردند. مسوول سازمان تربيت بدني درباره مصوبات ورزشي استان كرمانشاه گفت: ‌29 سالن ورزشي مصوب براي ‌14 شهرستان هر كدام دو سالن به همراه يك سالن در بيستون به همراه ساخت يك دهكده المپيك از مصوبات ورزشي دور اول سفر هيات دولت بوده است. وي تصريح كرد: بدين منظور اعتباري معادل ‌50 ميليارد ريال از محل طرح كمك به مناطق نفت‌خيز براي احداث ‌20 سالن اختصاص داده شده و هزينه ‌9 سالن ديگر از اعتبارات استاني تامين شده است. هزينه‌هاي مربوط به تكميل ‌20 سالن نيز از محل اعتبارات استاني تامين شده كه در حال حاضر ‌20 سالن به بهره‌برداري رسيده و شش سالن آماده بهره‌برداري و ‌3 سالن نيز تا پايان امسال به بهره‌برداري مي‌رسد. همچنين يكي از مسوولان كرمانشاه درباره وضعيت مصوبات مربوط به ساخت چند سد براي اين استان به خبرنگار ايسنا گفت: يك سد رديف اعتباري گرفته و عمليات آن اجرايي شده است. هم‌چنين وزير نيرو براي ‌2 تا ‌3 سد قول اختصاص رديف اعتباري داده و مابقي در حال مطالعه است. در ادامه بازديدها خبرنگاران از قصر شيرين بازديد كردند. بهرام تيموري فرماندار قصر شيرين تعداد مصوبات اين شهر را ‌11 مورد برشمرد و گفت: ‌10 مصوبه صد درصد پيشرفت فيزيكي داشته است و يك مصوبه مربوط به راه‌اندازي شبكه آموزش صدا و سيماست كه اعتباري حدود ‌300 ميليون ريال داشته و تا كنون ‌75 درصد پيشرفت فيزيكي داشته است. وي بازگشايي مرز خسروي، خط انتقال گاز، تاسيس پايانه صادراتي در مرز پرويزخان، احداث موزه مردم‌شناسي و... را از ديگر مصوبات قصر شيرين برشمرد. تيموري به تاسيس دانشگاه پيام نور قصر شيرين نيز اشاره كرد و گفت: اعتبار مصوب اين پروژه ‌5 هزار ميليون ريال بوده كه صددرصد پيشرفت داشته است. اين دانشگاه در ‌8 رشته فعاليت دارد و ‌510 دانشجو هم در حال حاضر در آن مشغول به تحصيل هستند. خبرنگاران در ادامه از بازگشايي مرز خسروي بازديد و در آن جا بخش‌هايي از زيارت عاشورا را خواندند. به گفته فرماندار قصر شيرين، مرز خسروي در ‌22 خرداد امسال باز شد و تا كنون ‌160 هزار نفر از اين مرز ورود و خروج داشته‌اند. اين مرز ظرفيتي حدود ‌10 هزار نفر براي عبور و مرور دارد. هم‌چنين به تازگي صادرات و واردات كالا و ترانزيت سوخت از اين مرز آغاز شده است كه روزانه ‌4 هزار نفر از اين مرز ورود و خروج دارند. در ادامه خبرنگاران از موزه مردم شناسي قصر شيرين بازديد كردند. تاسيس اين موزه در بخشي از كاروانسراي عباسي به وسعت ‌700 متر مربع با اعتبار مصوب ‌750 ميليون ريال با صد درصد پيشرفت انجام شده است. بازديد از تكميل و بازسازي كاروانسراي عباسي از ديگر برنامه‌ها بود. اين كاروانسرا داراي چهار ايوان است و وسعت آن ده هزار متر مربع است. اعتبار مصوب آن نيز دو هزارميليون ريال با صدرصد پيشرفت بوده است. به گفته فرماندار قصر شيرين تاسيس پايانه صادراتي مرز پرويزخان از ديگر مصوبات سفر دور اول رييس‌جمهور بوده است. تملك ‌354 هكتار زمين آن شامل ‌32 هكتار مربوط به اشخاص حقوقي و ‌322 هكتار مربوط به منابع ملي بوده است و تا كنون براي آن ‌2500 ميليون ريال هزينه شده است. در ادامه بازديد از مصوبات دور اول سفرهاي استاني، شرفي فرماندار سر پل ذهاب در جمع خبرنگاران در بازديد از بيمارستان شهداي سر پل ذهاب گفت: ساخت و تجهيز اولين بيمارستان سر پل ذهاب از مهم‌ترين مصوبات اين شهر بوده است. وي افزود: اين پروژه از سال ‌70 در قالب بيمارستان ‌96 تخت‌خوابي آغاز به كار كرد و تا سال ‌75 در حد اسكلت بتني پيشرفت داشته و خاتمه پيمان با پيمانكار صورت گرفته است، تا سال ‌85 اين پروژه بلاتكليف باقي مانده بود كه با سفر هيات دولت به استان كرمانشاه تكميل اين بيمارستان در قالب ‌50 تختخواب در دستور كار مجري طرح‌هاي ملي و به كارفرمايي سازمان مسكن و شهرسازي استان كرمانشاه قرار گرفت. به گفته فرماندار سرپل ذهاب اين بيمارستان در زميني به مساحت ‌60 هزار متر مربع و زيربناي ساختمان اصلي ‌4495 متر مربع و ساختمان‌هاي جنبي ‌168 متر مربع اجرا شده است. اين بيمارستان در سال ‌86 تكميل و در ابتداي سال ‌87 در ‌13 رجب به بهره‌برداري رسيده است. اعتبار هزينه‌شده آن نيز تا سال ‌86 كه بيمارستان تحويل موقت شد ‌38 ميليارد و ‌206 ميليون ريال بوده است. وي علت تعطيلي پروژه از سال ‌75 تا سال ‌85 را نبود بودجه و تغيير سياست وزارت بهداشت برشمرد. در اين رابطه مرادي رييس سازمان مسكن و شهرسازي گفت: در دور اول سفر هيات دولت ‌16 مصوبه مربوط به سازمان مسكن و شهرسازي بود كه چند بيمارستان از جمله اين پروژه‌ها بود. وي افزود: دراين ميان بيمارستان شهداي سر پل ذهاب تا امروز ‌3 ميليارد و ‌800 ميليون تومان هزينه داشته و براي تجهيز آن نيز ‌600 ميليون تومان اختصاص يافته است. به گزارش ايسنا از مرداد ماه تا كنون نيز ‌300 نوزاد در اين بيمارستان به دنيا آمده‌اند. فرماندار سر پل ذهاب ساخت دو سالن ورزشي با اعتبار ‌750 ميليون تومان و ‌ساخت سيلوي ‌20 هزار تني گندم با ‌2 ميليارد تومان اعتبار را از پروژه‌هاي به اتمام رسيده دانست و گفت: هم‌چنين دهكده گردشگري پيران اين بخش نيز در مرحله اجرايي شدن است. از ديگر پروژه‌هاي تكميل شده نيز تهيه جامع صنايع بوده كه مردم نيز آثار آن را ديده‌اند. خبرنگاران در ادامه به شهر جديد دالاهو سفر كردند. معين فرماندار دالاهو در جمع خبرنگاران گفت: در دو سال گذشته با ‌55 ميليارد تومان ‌300 پروژه ساخته شده است كه از اين مقدار ‌5 ميليارد و ‌500 ميليون تومان مربوط به ‌15 پروژه مصوب دور اول سفرهاي هيات دولت به كرمانشاه بوده است كه يكي از اين پروژه‌ها، بيمارستان ‌10 تختخوابي دالاهو بوده كه تا كنون يك ميليارد تومان براي آن هزينه شده و با ‌200 ميليون تومان ديگر به بهره‌برداري مي‌رسد. اين بيمارستان تا كنون ‌50 درصد پيشرفت فيزيكي داشته است. وي به احداث دانشگاه پيام نور دالاهو با ‌50 ميليون تومان اعتبار نيز اشاره كرد و افزود: در حال حاضر ‌244 نفر دراين شهر در حال تحصيل هستند. همچنين احداث دو سالن ورزشي از ديگر مصوبات بوده كه يك سالن افتتاح شده و سالن ديگر در حال افتتاح است. خبرنگاران در دالاهو مركز فني و حرفه‌اي اين شهر بازديد كردند. احمدپور، مدير كل سازمان فني و حرفه‌اي كرمانشاه درباره اين پروژه گفت: ‌اين پروژه در سال ‌85 با اعتبار يك ميليارد و ‌250 ميليون تومان كلنگ زده و در دو فاز خواهران و برادران احداث شده است. اين پروژه در سال ‌87 تكميل و تحويل موقت شده و در حال حاضر پيمانكار پروژه در حال رفع نقص آن است. وي تصريح كرد: اين پروژه در زميني به مساحت ‌3392 متر مربع احداث شده است. زيربناي پروژه ‌2150 متر مربع است و داراي دو هزار متر مربع محوطه و ‌280 متر مربع ديوار حفاظتي است، هم‌چنين جمع كل اعتبار هزينه‌شده براي آن تا آذرماه سال جاري ‌8 / 10344 ميليون ريال بوده است. به گفته احمدپور اگر مشكل برق آن حل شود، تجهيزات آن به زودي نصب خواهد شد كه در اين راستا استاندار كرمانشاه مسوولان پروژه را موظف كرد تا ‌22 بهمن امسال اين پروژه تجهيز و تحويل شود. در پايان روز دوم سفر خبرنگاران خوش‌اقبال فرماندار اسلام‌آباد غرب نيز در جمع خبرنگاران حاضر شد و درباره پروژه‌هاي اين شهرستان گفت: ‌كل مصوبات اين شهر ‌22 مصوبه در قالب ‌16 مصوبه عمراني و ‌6 مصوبه اقتصادي بوده است كه تا كنون ‌5 / ‌2 ميليارد تومان در بخش عمراني هزينه شده و ‌41 ميليارد تومان هم تسهيلات براي اين پروژه‌ها پرداخت شده است. در ادامه روند پي‌گيري اجراي مصوبات استاني در كرمانشاه خبرنگاران از پالايشگاه نفت آناهيتاي كرمانشاه بازديد كردند. به گزارش خبرنگار ايسنا، به گفته غفوري، استاندار كرمانشاه، تغيير محل و انتقال پالايشگاه فعلي كه تقريبا در مركز شهر كرمانشاه قرار گرفته، جزء مصوبات هيات دولت بوده؛ چرا كه به دليل وجود اين پالايشگاه در شهر، مسائل زيست محيطي براي شهر ايجاد مي‌شده است. وي با اشاره به قدمت بيش از ‌70 ساله اين پالايشگاه افزود: در حال حاضر عمليات خاك‌برداري ايستگاه جديد شروع شده و در حال طراحي سايت هستيم؛ در واقع پالايشگاه جديد كرمانشاه تقريبا شبيه پالايشگاه اراك است، هم‌چنين تكنولوژي پالايشگاه كرمانشاه در حد بسيار بالايي است و مي‌توان گفت اين پالايشگاه ظرفيت توليد ‌150 هزار بشكه در روز را خواهد داشت. هنگام بازديد خبرنگاران از اين پالايشگاه خسرواني مديرعامل پروژه سايت جديد پالايشگاه در سخناني گفت: پروژه پالايشگاه جديد كرمانشاه (شركت پالايش نفت آناهيتا) به ظرفيت ‌150 هزار بشكه در روز از مصوبات سفرهاي استاني دور اول رياست جمهوري در سال ‌85 است كه با مشاركت انجام شده بين سازمان تامين اجتماعي حدود ‌55 درصد و صندوق بازنشستگي كشور به ميزان ‌25 درصد و شركت ملي پالايش و پخش فرآورده‌هاي نفتي ايران به ميزان ‌20 درصد به اجرا درخواهد آمد. وي افزود: نفت خام پالايشگاه به ميزان تقريبي ‌85 درصد از معادن نفتي دزفول شمالي و ‌15 درصد معادن نفت‌شهر، ماله‌كوه و سركان تامين مي‌شود. به گفته وي، اهداف پروژه‌ تامين محصولات مورد نياز استان كرمانشاه و استان‌هاي همجوار با چشم‌انداز صادرات به خارج از كشور است. محصولات توليدي گاز مايع، بنزين، نفت سفيد، گازوييل، سوخت هواپيما، نفت كوره، آسفالت، گوگرد، خوراك پتروشيمي lab و... است. فعاليت رسمي اين پروژه در سال ‌86 با سرمايه‌ اوليه‌ يكصد ميليارد ريال شروع شده و ميزان سرمايه‌گذاري مورد نياز بر اساس الگوي پالايشي مصوب به ميزان مجموع ‌600 /2 ميليارد تومان ارزي و ريالي برآورد شده است و مرداد ماه ‌88 طراحي سايت آن به اتمام مي‌رسد و در نيمه‌ دوم سال ‌91 اين پروژه به بهره‌برداري خواهد رسيد. در ادامه خبرنگاران از نيروگاه بخار بيستون بازديد كردند. به گفته مسئولان امر، در راستاي اجراي سياست‌هاي صنعت برق كشور در سفر اول رياست‌جمهوري سه مصوبه از جمله نيروگاه بخار بيستون به صورت دو واحدي با ظرفيت هر واحد ‌315 مگاوات و ظرفيت كل ‌630 مگاوات تصويب شد كه يكي از مهم‌ترين مصوبات استان كرمانشاه محسوب مي‌شود. به گفته مسئولان امر، با توجه به نياز استان كرمانشاه و غرب كشور به توليد برق، اين نيروگاه ساخته شده است كه در سال ‌86 مناقصه‌ آن برگزار و پيمانكار آن مشخص شد و كار تجهيز كارگاه و طراحي سايت هم شروع شد و به انجام رسيد؛ گرچه براي تامين ارز آن مشكلاتي به وجود آمد كه خوشبختانه حل شده و هزينه كل اين طرح پنچ ميليارد ريال است. تقريبا يك هزار و ‌190 ميليارد تومان براي سه پروژه نيروگاه در كرمانشاه در نظر گرفته شده بود كه نيروگاه سيكل تركيبي ‌484 مگاواتي اسلام‌آباد غرب از اين جمله است كه با دو واحد گازي هر كدام به ظرفيت ‌162 مگاوات برق در دستور كار سازمان توسعه برق ايران با اعتبار ‌350 ميليارد تومان است. همچنين طرح بخش گاز نيروگاه سيكل تركيبي كرمانشاه در راستاي اجراي سياست‌هاي صنعت برق كشور و نيروگاه كرمانشاه از محل فاز دوم قرارداد شش هزار مگاواتي با ظرفيت كلي ‌648 مگاوات در زميني به مساحت حدود ‌32 هكتار در محدوده نيروگاه حرارتي بيستون با اعتبار در نظر گرفته شده ‌331 ميليارد تومان احداث خواهد شد. در ادامه بازديد‌ها، به دليل اين كه خبرنگاران نتوانستند از پروژه‌هاي شهرستان هرسين بازديد داشته باشند، در بين راه قرباني فرماندار هرسين در جمع خبرنگاران به ‌30 مصوبه هيات دولت براي اين شهرستان اشاره كرد كه مهم‌ترين آن‌ها ساخت دانشگاه پيام نور، تملك اراضي بيستون با ‌100 درصد پيشرفت، احداث يك سالن ورزشي در بيستون با ‌96 درصد پيشرفت، احداث ايستگاه ماهواره‌اي چهار برنامه با ‌100درصد پيشرفت، پرداخت تسهيلات براي بافت‌هاي فرسوده به ميزان ‌140 ميليون ريال، پروژه پتروشيمي هرسين با ‌100درصد پيشرفت و... اشاره كرد. فرمانده هرسين نيز اعتبار بنگاه‌هاي زودبازده را در اين شهرستان ‌47 ميليارد تومان عنوان كرد كه در اين راستا ‌400 طرح زودبازده ايجاد شده و دو هزار و ‌300 نفر اشتغال‌زايي داشته است. در ادامه روند پي‌گيري اجراي مصوبات استاني در كرمانشاه خبرنگاران از چند پروژه در شهرستان كنگاور بازديد كردند. به گزارش خبرنگار اعزامي ايسنا، حيدري فرماندار كنگاور در جمع خبرنگاران با اشاره به قدمت تاريخي اين شهرستان گفت: در سفر اول رييس‌جمهور 11 پروژه براي اين شهرستان با دو ميليارد و 907 ميليون تومان اعتبار مصوب شد كه 675 ميليون تومان در قالب تسهيلات بانكي به بخش‌هايي مانند كميته امداد، تامين اجتماعي، بهزيستي و دو ميليارد و 249 ميليون تومان براي طرح‌هاي عمراني اختصاص يافت. وي همچنين از مهم‌ترين پروژه‌هاي كنگاور به طرح ساماندهي سراب فش با 94 ميليون تومان، تملك اراضي معبد آناهيتا با 245 ميليون تومان، احداث پايگاه امداد و فوريت‌هاي پزشكي با 35 ميليون تومان و كمك به تجهيز دانشگاه پيام نور به ميزان صد ميليون تومان اشاره كرد. فرماندار كنگاور درباره بنگاه‌هاي زودبازده نيز گفت: در سال 86 براي اين طرح 51 ميليارد تومان اختصاص يافت كه در اين قالب هزار و 181 طرح با 29 ميليارد تومان مصوب شد و 149 طرح نيز انعقاد قرارداد شده، 26 ميليارد تومان نيز براي آن در نظر گرفته شده است. اعتبار طرح بنگاه‌هاي زودبازده در سال 87، هشت ميليارد و 200 ميليون تومان بوده است. خبرنگاران در ادامه از شركت شير و دام كنگاور به عنوان يكي از طرح‌هاي بنگاه‌هاي زودبازده بازديد كردند. بهرامي‌زاده مدير اجرايي توسعه‌ اين شركت به خبرنگاران گفت: ‌ اين گاوداري ظرفيت پرورش سه هزار راس گاو را دارد و فعلا دو هزار و 700 گاو در آن نگهداري مي‌شود كه با توسعه‌ اين شركت تعداد دام‌ها به سه هزار و 800 راس خواهد رسيد. هم‌چنين از اين دامداري روزانه 34 هزار تن شير توليد مي‌شود كه براي چند كارخانه لبنيات فرستاده مي‌شود. به گفته وي، توليد گاز و برق از كود نيز در دستور كار اين شركت است كه در سال 89 به بهره‌برداري مي‌رسد. همچنين غني كردن كود براي زمين‌هاي كشاورزي از ديگر برنامه‌هاي اين شركت است. به گفته بهرامي‌زاده براي اين گاوداري و توسعه‌ي آن يك ميليارد تومان از طرح بنگاه‌هاي زودبازده استفاده شده و در حال حاضر 130 نفر در آن مشغول به كار هستند. خبرنگاران هم‌چنين از دانشگاه پيام نور كنگاور بازديد كردند. اين دانشگاه به گفته مسئولان از سال 85 تا كنون پيشرفت خوبي داشته تا جايي كه قبلا شش رشته‌ي تحصيلي در آن تدريس مي‌شده، اما در حال حاضر به 13 رشته افزايش يافته است. اين دانشگاه در مساحت 20 هزار متر و زيربناي دو هزار و 400 متر ساخته شده و هزار و 800 دانشجو دارد. سايت كامپيوتري آن نيز با 35 عدد كامپيوتر فعاليت دارد و در مجموع اين دانشگاه صد درصد پيشرفت و تا كنون 850 فارغ‌التحصيل داشته است. خبرنگاران همچنين از دو سالن ورزشي كنگاور بازديد كردند كه در مجموع براي اين دو سالن 675 ميليون تومان بودجه اختصاص يافته و صددرصد پيشرفت فيزيكي داشته است. در ادامه بازديدها، خبرنگاران به شهرستان صحنه سفر و در ابتدا از موزه مردم‌شناسي آن بازديد كردند. مرادي معاون ميراث فرهنگي كرمانشاه در جمع خبرنگاران گفت: از مصوبات دور اول سفرهاي رييس‌جمهور ساخت پنج موزه به تصويب رسيد كه موزه مردم‌شناسي صحنه نيز با 50 ميليون تومان در سال 87 افتتاح شد و از غرفه‌هاي متعددي از جمله ابزار و ادوات دامپروري و كشاورزي، سازهاي صنعتي، خشكبار، بافت‌هاي جاجيم و زيورآلات زنان تشكيل شده است. دهنوي فرماندار صحنه نيز در جمع خبرنگاران گفت: اين شهرستان در 55 كيلومتري كرمانشاه بين دو اثر تاريخي معبد آناهيتا و كتيبه‌ي بيستون با 76 هزار نفر جمعيت قرار دارد. تعداد مصوبات اين شهرستان 13 مصوبه بوده كه 10 مصوبه صددرصد پيشرفت داشته و سه مصوبه در دست اجراست و براي اين سيزده مصوبه يك ميليارد و 100 ميليون تومان در نظر گرفته شده بود. همچنين كل اعتبارات عمراني اين شهرستان از سال 84 تا امروز 55 ميليارد تومان بوده كه در قالب آن 320 پروژه انجام شده است. وي از جمله اين مصوبات به تاسيس 110 كلاس درسي، 160 كيلومتر راه روستايي با 70 درصد پيشرفت، گازرساني 50 روستا، مطالعه 4 سد و ساماندهي پارك دربند و اختصاص يك ميليارد و 300 ميليون تومان در حوزه گردشگري اشاره كرد. خبرنگاران در ادامه از طرح توسعه و ساماندهي پارك دربند در صحنه بازديد كردند كه براي ساماندهي و توسعه آن 76 ميليون تومان بودجه گذاشته شده بود و صددرصد پيشرفت فيزيكي داشت. بازديد از مجموعه فرهنگي و رفاهي و توريستي زماون از ديگر بازديدها بود كه از محل بنگاه‌هاي زودبازده 300 ميليون تومان براي آن اختصاص يافته بود. در ادامه روند پي‌گيري مصوبات استاني خبرنگاران از پروژه ساخت تعاوني مسكن بيستون بازديد كردند. به گزارش خبرنگار ايسنا الماسي معاون مسكن و شهرسازي استان كرمانشاه درباره مصوبات بخش مسكن و شهرسازي در دور اول سفرهاي رييس‌جمهور در جمع خبرنگاران گفت: ‌ سه هزار و 400 مسكن اجاره‌اي در قالب سه مصوبه در سفر اول به تصويب رسيد كه در اين راستا بخش تعاوني مسكن بيستون از منابع بانكي استفاده مي‌كند و اقساط اول و دوم خود را نيز دريافت كرده است. هم‌چنين در كنار اين واحدهاي مسكوني تعاوني مسكن پتروشيمي نيز در حال ساخت است. خبرنگاران در ادامه از پروژه ساخت 132 واحد مسكوني اجاره به شرط تمليك بازديد كردند. الماسي قرارداد ساخت اين واحدهاي مسكوني را 5 ميليون تومان عنوان كرد و گفت: 600 واحد براي اين طرح طراحي شده كه 132 واحد آن با اعتبار دولتي و مابقي اعتبارات از بخش خصوصي پرداخت مي‌شود. تابستان 88 نيز به بهره‌برداري مي‌رسد. خبرنگاران در ادامه از دهكده المپيك كرمانشاه بازديد كردند. رفعتي يكي از مسوولان سازمان تربيت بدني استان درباره اين دهكده گفت: زمين دهكده 120 هكتار است و در حال انجام مطالعات و برآورد و رديف بودجه درباره آن هستيم كه بعد از تعيين اين كارها ساخت مجموعه‌ ورزشي هم شروع مي‌شود. وي هم‌چنين درباره استخر قهرماني اين دهكده گفت: اين استخر با زيربناي 11 هزار متر مربع و برآورد اوليه 66 ميليارد ريال از سال 86 عمليات اجرايي خود را شروع كرده و تا كنون 40 ميليارد ريال براي آن هزينه شده است و 60 درصد نيز پيشرفت فيزيكي دارد كه نمونه آن در ايران وجود ندارد و در سال 88 به اتمام مي‌رسد. وي هم‌چنين درباره آغاز عمليات اجرايي دهكده المپيك گفت: بعد از انجام مطالعات تقريبا از سال 89 عمليات اجرايي شروع مي‌شود. به گزارش ايسنا خبرنگاران در ادامه از بيمارستان دكتر محمد كرمانشاهي بازديد كردند. مهندس رضي معاون اجرايي سازمان مسكن و شهرسازي كرمانشاه درباره اين پروژه نيز گفت: از سال 54 و قبل از انقلاب اين بيمارستان تحت همين نام كار خود را شروع كرد و تنها در مرحله اسكلت باقي ماند، البته در مقاطعي فعاليتش را ادامه داد؛ ولي از سال 71 كاملا متوقف شد؛ چون سازمان مديريت و برنامه‌ريزي وقت بر اساس شاخص‌هاي خود اعتقادي به احداث آن نداشت؛ اما چون زمين وقف بيمارستان بود، تغيير كاربري در آن امكان نداشت. وي تصريح كرد: در دولت نهم يكي از مصوباتي كه بارقه‌ اميد در دل مردم كرمانشاه ايجاد كرد، آغاز به كار اين پروژه بود كه كار آن از سال 85 شروع شد و در سال 86 و 87 شش ميليارد تومان بودجه گرفت، تا كنون نيز 65 درصد پيشرفت فيزيكي داشته است و پيش‌بيني مي‌شود در هفته دولت سال 88 به مردم تحويل شود. به گفته وي اين بيمارستان 100 تخت خوابي و با زيربناي 12 هزار متر مركز تخصصي كودكان خواهد بود. خبرنگاران پس از بازديد از پروژه‌هاي چند شهرستان در استان كرمانشاه در كنفرانس خبري استاندار كرمانشاه شركت كردند. استاندار كرمانشاه در پاسخ به خبرنگاري درباره مصوبه ساخت خودرو و قرارداد آن با شركت ايران خودرو گفت: جلسه‌اي در اين رابطه گذاشته شد و چون قرار است درصدي از اعتبار اين كارخانه توسط سازمان تامين اجتماعي پرداخت شود، نوع خودرويي كه ايران خودرو پيشنهاد كرد مورد قبول سازمان تامين اجتماعي قرار نگرفت، چون معتقد بود بايد بيشترين سرمايه‌گذاري را انجام دهد؛ لذا عنوان شد بايد نوع خودرو مورد پذيرش ما نيز قرار گيرد. تقريبا يك سال و نيم طول كشيد تا ايران خودرو مجاب شد خودروي ون را براي اين كارخانه در نظر بگيرد. استاندار كرمانشاه گفت: ميزان سرمايه‌گذاري ايران خودرو براي اين كارخانه 49 درصد و سازمان تامين اجتماعي 51 درصد بوده و بعد از دو سال محل ساخت كارخانه مشخص شد، زميني هم با حدود 50 هكتار در اختيار آن قرار داده شد و كار در حد ساخت سوله و كارخانه و سايت كارخانه شروع شد، ولي بار ديگر با مشكل مواجه شد. در همين رابطه جلسه‌اي در تهران با وزير صنايع داشتيم تا اختلاف سازمان تامين اجتماعي و ايران خودرو را به اين وسيله حل كنند. غفوري ادامه داد: در صورت ساخت اين كارخانه 200 نفر مشغول كار مي‌شوند. وي با بيان اين كه ساخت اين كارخانه را با جديت دنبال مي‌كنيم، گفت: حتي حاضر شديم از نظر تسهيلات هر آنچه مورد نياز است در اختيار ايران خودرو قرار دهيم. وي درباره ساخت قطار شهري كرمانشاه به عنوان يكي از مصوبات هيات دولت نيز گفت: هيات مديره و مديرعامل اين پروژه مشخص شده و اعتبار اوليه آن نيز 8 ميليارد تومان بوده است. كريدور آن نيز از طاق بستان شروع و به سمت ميدان فردوسي با طول 13 كيلومتر حفر مي‌شود. مطالعات فاز اول آن هم تمام شده و اميد است تا پايان امسال كار آن شروع شود. غفوري گفت: پيشنهاد ما احداث منوريل بوده كه مورد پذيرش نيز قرار گرفته است. وي در پاسخ به پرسش ديگري درباره تامين آب كرمانشاه از سد گاوميشان گفت: اين پروژه نيز در دست اقدام است و به صورت لايحه براي سال 88 تصويب شده، 10 ميليون تومان نيز رديف بودجه گرفته و مطالعات آن تمام شده است. استاندار كرمانشاه درباره 7 سد مصوب سفر اول هيات دولت نيز گفت: سد قشلاق اعتبار خود را گرفته و امسال 500 ميليون تومان براي شروع كار قرار داده شده. مطالعات فاز دوم آن هم به اتمام رسيده و قرار است سال آينده 4 ميليارد تومان براي آن در نظر گرفته شود. هم‌چنين مطالعات سد گاوميشان و كبوترلانه به اتمام رسيده و رديف بودجه‌اي هم تعيين شده و قطعا براي سال آينده به آنها رديف داده مي‌شود. هم‌چنين مطالعات 4 سد هواسان، كلكش، كيلان بر و شرف شان در حال انجام است. غفوري در پاسخ به خبرنگار ديگري درباره ميزان تاثير حضور خبرنگاران در پي‌گيري مصوبات استان‌ها گفت: تصويب طرح‌ها 5 درصد كار است و 95 درصد ديگر پيگيري است، پيگيري نيز كار سنگين، انرژي‌بر و سختي است. وي تصريح كرد: ‌ با توجه به اين كه 6 هزار و 500 ميليارد تومان براي مصوبات استان كرمانشاه گذاشته شد، اين مقدار پول بايد در چرخه كار مي‌آمد، ولي اين سوال پيش مي‌آيد كه كشش دستگاه‌هاي ما چقدر است. همه دستگاه‌هاي ما كارهايي در اين زمينه انجام مي‌دهند و بودجه‌ها را گرفته و پيشرفت كار آنها هم بسيار خوب است و در همين رابطه به صورت هفته‌اي جلساتي با مسوولان هر دستگاه برگزار مي‌شود. وي با بيان اين كه هر كس بتواند در اين قضيه كاري انجام دهد خوب است، گفت: هر اقدامي مي‌تواند ما را به حركت وادارد و هر اهرم و عاملي ما را به حركت در آورد خوب است. ما خوشحال مي‌شويم ببينيم خبرنگاران در جريان كارها هستند و به مردم و مسوولان پيشرفت كار را اطلاع مي‌دهند. استاندار كرمانشاه حضور خبرنگاران را موجب خير و بركت استان دانست و افزود: ‌اين حركت خبرنگاران نيز يك اهرم فشار است كه ما را به حركت وا مي‌دارد، اما اين فشارها بايد به بدنه همه دستگاه‌ها از جمله دستگاه‌هاي مركزي و استاني نيز وارد شود تا كارها جلو بيفتد. غفوري هم‌چنين درباره اين كه تا چه ميزان به قرارگرفتن كرمانشاه به عنوان قطب كشاورزي اعتقاد داريد گفت: استان ما از قديم استاني بوده كه روي آن كار شده است. از ده سال گذشته نيز بحث ساخت سدها خوب شروع شده و در اين مدت در دست مطالعه اجرا و بهره‌برداري داريم. وي ادامه داد: بارندگي ما نيز در سال 450 ميلي متر است، در حالي كه ميزان بارندگي كشور 250 ميليمتر است. ما 800 هزار هكتار خاك مناسب براي كشاورزي داريم كه اگر از آن‌ها درست استفاده كنيم مي‌توانيم ده درصد غذاي كشور را تهيه كنيم. وي با اشاره به صنعتي شدن كشاورزي گفت: در اين قضيه نبايد صنايع را از كشاورزي جدا بدانيم. به اين كه قطب كشاورزي شويم معتقديم، ولي از اين جهت نگران بوديم كه به خاطر اين بحث صنعت از ما گرفته شود كه خوشبختانه در استان كرمانشاه صنايع بزرگ و مهمي مانند پالايشگاه و نيروگاه و دو كارخانه سيمان در حال كار كردن هستند و ان‌شاءالله يك سال ديگر 20 ميليون متر مربع كاشي توليد خواهيم كرد كه در نوع خود بي‌نظير است. غفوري ادامه داد: در زمينه فرآورده‌هاي كشاورزي منطقه‌ ويژه ما در اسلام‌آباد غرب اگر به تصويب برسد مي‌توانيم به اين وسيله كارخانه فرآورده‌هاي كشاورزي را راه بيندازيم. هم‌چنين در بخش ذوب آهن روزانه 2 هزار تن توليد داريم و در مجموع 730 واحد صنعتي در استان مشغول به كار هستند، منتهي پتانسيل كشاورزي ما بيشتر است. به گزارش خبرنگار سياسي ايسنا، ‌ محمدي در ابتداي اين مناظره سوم خرداد را روز حماسه‌ ملي عنوان و اظهار كرد: دوم خرداد نيز يك حماسه است؛ همانطور كه رهبر انقلاب اشاره كردند يك حماسه ملي بوده است. هنگامي كه دوم خرداد در كنار سوم خرداد مي‌آيد نشان مي‌دهد كه هنگامي كه مردم به صحنه آمده‌اند و به سرمايه‌ اجتماعي بها داده شده و جمهور مردم تصميم‌گيرنده بوده حماسه‌هايي خلق شده است. اين فعال دانشجويي به توضيح تاريخچه‌ جنبش دانشجويي از سال 1313 به بعد پرداخت و گفت: در همان دوران با وجود گذشت پنج سال از تاسيس دانشگاه، شاهد حركت‌هاي خودجوش دانشجويي عليه حكومت بوديم. فضاي دانشگاه در آن سالها به گونه‌اي بود كه تلاش مي‌كردند وارد دوران تجدد شوند. در اين دوره الگوبرداري بدون بومي‌سازي از فرآيندهاي خارج از كشور انجام مي‌شد. پس از كودتا و سقوط دولت ملي هنگامي كه مجددا استبداد بازگشت، فعاليت‌ها در راستاي بازگشت به خويشتن در كل كشور رخ داد. در همان دوران بود كه انجمن‌هاي اسلامي به صورت متكثر در دانشگاه‌ها شكل گرفت. نمونه‌ آن را مي‌توان زماني مشاهده كرد كه در خفقان سال 42 براي اولين بار انجمن‌هاي اسلامي با امام ديدار كردند. وي خاطرنشان كرد: در آن دوران جنبش دانشجويي بدنه‌ اجتماعي و نخبه تلاش مي‌كردند در جهت نيل به حكومت متناسب با شان ايراني بسترسازي‌هاي لازم را انجام دهند. امام (ره) در اين بين ايمان مذهبي و راديكاليسم جمعي را تشكيل دادند كه همه در مقابل طاغوت ايستادند كه اين فرآيند منجر به انقلاب اسلامي شد. انقلاب اسلامي با الگوبرداري و بومي‌سازي‌ها و حضور مرجعيت با نگاه به اسلام شكل گرفت و جمهوري مطرح شد كه در نهايت انقلاب اسلامي در اين كشور حاكم شد. محمدي خاطرنشان كرد: اگر امروز مي‌بينيد كه دانشجويان عكس شهيد بهشتي، ‌شريعتي، امام (ره) و رهبر را بالاي سر خود مي‌گذارند يعني اينكه مبداء هويتي‌شان انقلاب است. مردم با تشكيل انقلاب اسلامي خواستند كه جمهوري اسلامي شكل گيرد بنابراين بايد به معناي تمام جمهوريت و اسلاميت در كشور باشد. از اين رو اين سوال پيش مي‌آيد كه مردم از جمهوري اسلامي چه مي‌خواستند؟ رفتار هويتي ما به انقلاب اسلامي بازمي‌گردد بنابراين نبايد انقلاب اسلامي را به يك حكومت اسلامي تنزل دهيم. مبداء هويتي ما انقلاب و جمهوري اسلامي است نه يك كلمه كمتر و نه يك كلمه بيشتر. با رجوع به اين اصول است كه مي‌توانيم بهترين فعاليت‌ها را انجام دهيم. دبير تشكيلات انجمن اسلامي دانشجويان دانشگاه تهران و علوم پزشكي تهران با طرح اين پرسش كه امام و جمهوري اسلامي چه مي‌گفت‌، اظهار كرد: ما بايد براي پاسخ به اين پرسش‌ها به امام رجوع كنيم معناي اين سخن اين نيست كه ما از نظرات رهبر، احزاب و گروه‌هاي خاص استفاده نمي‌كنيم؛ بلكه اين است كه براي استفاده از اصول به سرچشمه‌ آن مراجعه مي‌كنيم چرا كه در نقطه‌اي همه حول محور امام جمع شدند و در اين شرايط بود كه امام بنيانگذار انقلاب اسلامي شد. بنابراين بايد در فعاليت‌هاي خود حول محور امام و مطابق با قانون اساسي پيش رويم. محمدي ادامه داد: اگر امام استكبارستيز بود بايد كساني كه با آمريكا و كشورهاي استكباري سخن مي‌گويند دليل موجهي داشته باشند آيا آنها معناي استكبار را فراموش كرده‌اند؟ مبناي سخن افرادي كه با استكبار سخن مي‌گويند چيست؟ كساني كه دم از دوستي با اسراييل مي‌زنند بر چه مبنايي اين كار را انجام مي‌دهند؟ اگر راي ملت براي امام مهم بود و مي‌گفت ميزان راي ملت است و مجلس برآمده از ملت در راس امور است بر چه اساسي برخي آن را نفي مي‌كنند بايد بررسي كنيم كه چرا در جامعه‌ي ما برخورد سليقه‌اي انجام مي‌شود و برخي مواقع خلاف قانون اساسي و برخي اصول مسائلي رخ مي‌دهد؟ اين فعال دانشجويي خاطرنشان كرد: انقلاب اسلامي با تمام وجوه و همه‌ پرونده‌هاي مثبت خود ممكن است دچار ضعف‌هايي شود و در كارآمدي خود دچار مشكل شود؛ از اين رو گروهي كه ادعا مي‌كنند پيگير اصلاح‌طلبي هستند اعتقادشان بر اين است كه ممكن است در نظام اسلامي اشتباهاتي رخ دهد از اين رو بايد نسبت خود را با اين گروه مشخص كنيم. بايد به آن عده‌اي كه مي‌گويند اصلاح‌طلبي با مباني انقلاب جور در نمي‌آيد گفت كه اگر اصلاح‌طلبي با مباني انقلاب جور در نمي‌آيد هيچ چيزي ديگري با مباني انقلاب سازگار نيست. اصلاح‌طلبي يعني افرادي كه مي‌دانند حكومت را ملت پيگيري مي‌كنند و انسان جايزالخطا است تلاش مي‌كنند تا در جهت حل مشكلات فعاليت كنند. در اين شرايط نمي‌توان حتي اصولگرايي را با چنين غلظتي زير سوال برد. مطابق با فرمايش رهبر انقلاب اصلاح‌طلبي و اصولگرايي دو بال نظام هستند. هر كه مي‌خواهد راجع به انقلاب صحبت كند بايد تكثر انديشه‌ها و آرا را بپذيرد. وي تاكيد كرد: مبداء ما امام (ره)، انقلاب و قانون اساسي است از اين رو نبايد به سراغ چيزهاي ديگري برويم. همچنين بايد همواره اصل تكثر آرا و انديشه‌ها را در فعاليت‌هايمان بگنجانيم. به گزارش ايسنا كمال‌خاني در ادامه اين مناظره اظهار كرد: در حال حاضر انقلاب اسلامي توقف پيدا كرده و نظام اسلامي نيز تا حد زيادي محقق شده است. مساله امروز ما تحقق دولت اسلامي است. در سالهاي اخير برخي از دوستان بر اين باورند كه دولت نهم دولتي است كه بايد مرحله دولت اسلامي را محقق كند و بار سنگيني بر دوش اين دولت است تا پس از آن تمدن اسلامي تشكيل شود. وي با بيان اينكه انتخابات همچون دانشگاه محصول كاملا وارداتي است، گفت: انتخابات ابزاري براي رسيدن به دموكراسي در جوامع غربي بوده است كه به صورت محصول وارداتي وارد اين كشور شده است. پذيرفتن انتخابات بدون چون و چرا با برخي از مباني ما يعني انقلاب و امام سازگار است، اما بايد در اين شرايط گفت كه بالاتر از انقلاب و امام (ره) پيامبر، اسلام و قرآن قرار دارد و مطمئنا سيره پيامبر از سيره‌ امام (ره) ارجح‌تر است. دبير جامعه‌ اسلامي دانشجويان دانشگاه تهران اضافه كرد: ما در سالهاي ابتداي انقلاب ضررهاي انتخابات را ديديم كه نمونهي آن انتخاب بني‌صدر بود كه هزينه‌هاي زيادي را به كشور تحميل كرد. البته تلاش شد خلاء اين محصول وارداتي با بومي‌سازي و گذاشتن نهادهايي همچون شوراي نگهبان و نظارت استصوابي خلاها پر شود. به نظر بنده انتخابات شكل خوبي است و از ابزارهايي است كه مي‌تواند تمدن اسلامي را تحقق بخشد اما مي‌توان ابزار بهتري از اين امر نيز پيدا كرد؛ يعني عادلانه كردن انتخابات را مد نظر قرار داد. بدان معنا كه استاد دانشگاهي كه سالها مسائل سياسي را تدريس مي‌كند مطمئنا راي‌اش با فرد عادي خيلي تفاوت دارد. در جامعه‌ي ما بسياري از افراد راي مي‌دهند اما برايشان فرق نمي‌كند كه راي‌شان براي شوراي اسلامي يا رياست جمهوري است. كمال‌خاني در رابطه با اين سخن محمدي مبني بر اينكه نمونه‌ي بها دادن به راي مردم را در دوم خرداد شاهد بوديم، گفت: اينكه دوم خرداد يك حماسه‌ ملي است سخن و تعبير رهبر انقلاب است ما نيز بر اين امر اعتقاد داريم، اما بايد به اين نكته توجه كرد كه محصول اين حماسه چه شد؟ سوال ديگر اين است كه چرا برخي از اوقات هنگامي كه مردم در انتخابات شركت مي‌كنند حماسه محسوب مي‌شود و موقعي كه فرد ديگري انتخاب مي‌شود و با راي برخي سازگار نيست ديگر حماسه نيست؟ و در اين شرايط مي‌گويند كه مردم بينشي نسبت به انتخابات ندارند. اين فعال دانشجويي گفت: در سيستمي كه در كشور وجود دارد نتايج انتخابات و ميزان سلامت آن گزارش داده مي‌شود اما قطعا هيج انتخاباتي در ايران برگزار نشده است كه بدون تخلف باشد. اما مطمئنا اين ميزان تخلفات جزيي و تاثيرگذار نبوده است. از سوي ديگر بايد به اين نكته توجه كرد كه رهبر انقلاب نيز بارها فرموده‌اند كه انتخابات بعد از انقلاب جزو سالم‌ترين انتخابات‌ها بوده است. بايد به اين سخن ايشان كه حكم ولي نظام و ولايت را بر كشور دارند توجه كرد و آن را قبول داشت. وي در رابطه با سخن محمدي مبني بر اينكه مبداء رجوع ما امام (ره) و انقلاب و قانون اساسي گفت: يكي از اصولي كه امام (ره) به آن تاكيد داشتند جمهوري اسلامي نه يك كلمه كم و نه يك كلمه زياد بود اما جمله ديگر امام را كه مبني بر اينكه مردم به خاطر جمهوريت كشته نشدند بلكه به خاطر اسلاميت نيز جان خود را دادند بايد توجه كرد يعني اولويت اول دين است و نبايد اسلاميت مغفول واقع شود. دبير جامعه اسلامي دانشجويان دانشگاه تهران در واكنش به سخني از محمدي گفت: ‌اينكه سيره‌ امام را از سيره رهبري جدا كنيم درست نيست؛ اينكه بگوييم امام داراي سيره خاصي بودند و سپس فردي با سيره جديد اهداف و فرمول‌هاي مديريت جديد در صحنه حاضر شده است نوعي بازگشت به عقب در تاريخ و در 14 خرداد 68 ماندن است. وي در واكنش به اين سخن محمدي در رابطه با جمهوريت و اسلاميت نظام گفت: ‌ امام بارها به اصل اسلاميت، ولايت فقيه و جمهوريت به انضمام اسلام تاكيد كردند. امام همواره جمهوريت را همراه با اسلام مي‌آورد و هيچ گاه از جمهوريت بدون پسوند اسلام نامي نمي‌بردند. از اين رو بايد گفت كه براي مبداء حركات و فعاليت‌هاي خود علاوه بر سيره‌ي امام به قانون اساسي و اصل در نظر گرفتن اختلاف سليقه‌ها بايد سيره‌ي ائمه و توصيه‌هاي رهبري را نيز در نظر گرفت. به گزارش ايسنا، محمدي در ادامه اين مناظره در واكنش به سخنان كمال‌خاني در رابطه با دولت اسلامي با بيان اين كه ما چيزي به نام دولت اسلامي نداريم. اين يك جعل عنوان است. ما دولت جمهوري اسلامي داريم، ابراز عقيده كرد: متاسفانه در چهار سال اخير دولت اسلامي در كشور جعل شده است اين رويكرد كاملا با برنامه انجام مي‌شود تا سرانجام بگويند جمهور و راي مردم مهم نيست. برنامه‌ اين است كه بعد از دولت اسلامي حكومت اسلامي و در نهايت خليفه‌گري را در كشور رواج دهند. منشاء فكري اين افراد همان كساني هستند كه در سال 32 در مقابل عمل سياسي امام ايستادند. آنها به جمهوريت و راي مردم توجهي ندارند. وي همچنين در واكنش به اين سخن كمال‌خاني مبني براينكه راي برخي با راي برخي ديگر از مردم متفاوت است، گفت: ‌ اين سخن آقاي كمال‌خاني يعني اينكه ما همچون برخي از كشورهاي ديگر به دموكراسي و جمهوري طبقاتي تن دهيم يعني اينكه برخي برابرند و برخي برابرترند اين سخن متناسب با كشور ما نيست ما چيزي به اين عنوان كه رنگ خون و غلظت حضور برخي در جامعه بيشتر از ديگران است را نداريم. چنين چيزي وجود ندارد كه برخي تصور كنند كه نظراتشان بالاتر از مردم است و بر مردم قيومت دارند اين سخن مخالف نص صريح قانون و امام است. وي خاطرنشان كرد: امام و قانون اساسي دولت اسلامي را ارائه نكردند البته شايد افراد ديگري بخواهند اين كار را بكنند. بنده كه فرزند اين ملت هستم حتي اگر كسي بگويد كه دولت جمهوري و از پسوند اسلامي استفاده نكند با همين جديت جلوي او مي‌ايستم. اين جعل‌ها نبايد صورت گيرد. در اين هنگام كمال‌خاني در واكنش به اين سخنان گفت: ‌ دولت از نتايج جمهوريت است دولت يعني اينكه مردم فردي را براي رياست دولت انتخاب مي‌كنند و منظور بنده از دولت اسلامي اين بود. محمدي اضافه كرد: بنده مي‌دانم كه از نتايج جمهوريت دولت است اما اكنون به كار جمعي توجه نمي‌شود. ديير تشكيلات انجمن اسلامي دانشجويان دانشگاه تهران و علوم پزشكي تهران خاطرنشان كرد: ‌ حكومت ايران به گونه‌اي است كه هر شهروند حقي در حكومت دارد و اين حق را با راي دادن نشان مي‌دهد. بنابراين راي دادن ارتباطي به ايدئولوژي افراد ندارد بلكه مرتبط با ايراني بودن و يا نبودن رفتار است. محمدي در واكنش به سخن كمال‌خاني مبني بر اينكه مطابق با سخن رهبري انتخابات ايران انتخاباتي سالم است گفت: ما نيز نمي‌گوييم كه انتخابات، انتخاباتي ناسالم است. به دليل ضعف سيستم انتخاباتي كشور است كه هر جريان و گروهي توانايي تخلف را در انتخابات دارد. دراين زمينه آقاي الهام در جلسه‌اي كه با شوراي مركزي انجمن اسلامي دانشجويان دانشگاه تهران و علوم پزشكي تهران نيز داشتند گفتند كه سيستم انتخاباتي ايران چنان ضعيف است كه مي‌تواند هر فردي در آن دست ببرد از اين رو بايد قويا در اين زمينه كاري كرد تا مشكلات اين سيستم را برطرف كرد. از اين رو اگر فردي سخن از صيانت آرا را مي‌زند بدان معنا است كه مي‌خواهد اين گونه مشكلات را حل كند. وي در ادامه در رابطه با اين سخن كمال‌خاني مبني بر اينكه رجوع به امام بازگشت به عقب و ماندن در سال 68 است گفت: اين سخن شما براي بنده بسيار عجيب بود. اين حرف شما با سخن اكبر گنجي مبني بر اينكه امام را بايد به موزه‌هاي تاريخي بفرستيم تفاوتي ندارد بهتر است منظور خود را واضح‌تر توضيح دهيد. شان بنيانگذاري امام بسيار مهم‌تر است. محمدي در ادامه‌ي سخنانش به بحث انتخابات رياست جمهوري و بيانيه‌ِ جامعه‌ي اسلامي دانشجويان دانشگاه تهران در حمايت مشروط از احمدي‌نژاد اشاره و اظهار كرد: برخي از اصولگرايان در شرايط فعلي از تنگي روزگار به سمتي سوق پيدا كرده‌اند كه دست به حمايت انتقادي مي‌زنند. بنده به عنوان يك مسلمان عقيده‌ام اين است كه مي‌توانيد دنبال گزينه‌هاي ديگري بگرديد تا حمايت قاطع كنيد. عقيده ندارم كه شرايط فعلي آنقدر محدود و تنگ شده است كه دست به حمايت انتقادي بزنيد؛ از اين رو در يك تشكل دانشجويي چيزي به عنوان حمايت انتقادي در انتخابات رياست جمهوري وجود ندارد؛ چرا كه دانشجو براساس ايدئولوژي كار مي‌كند و حزبي و جناحي نيست. محمدي به خواندن بندهايي از بيانيه‌ي حمايتي جامعه‌ي اسلامي دانشجويان پرداخت و گفت: ‌ شما در يكي از اين بندها گفتيد كه معيار انتخابات اين است كه رييس‌جمهور بايد مسلمان باشد به معناي كسي كه اسلام ناب و همه جانبه را پذيرفته باشد. بنده سوالم اين است كه حداقل در يك مورد واضح به ملت دروغ گفته شد. بعد از جعل مدرك كردان كه ازسوي مجلس زير سوال رفت و از وزارت عزل شد گفته شد كه كردان يك بسيجي مخلص است. وي همچنين با اشاره به اين بند بيانيه جامعه اسلامي مبني بر اينكه "رييس جمهور مورد نظر ما بايد پاينبد به انقلاب و ولايت فقيه باشد"، ادعا كرد: در چهار سال گذشته حتي يك بار نيز راجع به جمهوري اسلامي صحبت نشده و نخواسته‌اند اين فرصت را به مردم بدهند كه نظرشان را راجع به جمهوري بدانند؛ اين در حالي است كه امام در پاريس چند بار راجع به جمهوريت اسلامي و قانون اساسي سخن مي‌گفت. سيره‌ امام، استكبارستيزي و دروغ نگفتن به مردم و عدم استفاده از احساسات ملت بود. ازامام بارها خواسته بودند كه به شهرستان‌ها سفر كنند، اما ايشان مي‌گفت چون براي مردم حرج مي‌شود نمي‌روم. اين در حالي است كه درحال حاضر سازماني را براي استقبال‌هاي مردم تشكيل داده‌اند. اگر رييس‌جمهورهاي پيشين نيز اين كار را مي‌كردند زير سوال قرار داشتند. وي همچنين با اشاره به اين بند بيانيه مبني بر اينكه رييس‌جمهور بايد عرصه‌ي بروز و ظهور آرا و افكار مخالف را ايجاد كند، نسبت به آن‌چه نبود آزادي مطبوعات و بسته شدن روزنامه‌ ياس نو مي‌خواند انتقاد كرد. وي همچنين با اشاره به بند ديگري از اين بيانه مبني بر اينكه "رييس‌جمهور بايد عدالت را در همه عرصه‌ها بگستراند" گفت: ‌ مرحوم شهيد بهشتي مي‌فرمايند كه عدالت يك جانبه نيست و همچنين مي‌فرمايند كه روز مرگ انقلاب اسلامي روز مرگ آزادي‌هاست. شما كه پيرو شهيد بهشتي هستيد آيا عدالت سياسي، اجتماعي، فرهنگي و اقتصادي را در دوره فعلي شاهد بوديد؟ به گزارش ايسنا كمال‌خاني در ادامه در رابطه با دولت اسلامي گفت: ‌ دولت اسلامي يعني دولت به معناي جمهوريت كه كنار آن اسلامي قرار گرفته است. محمدي در واكنش به اين سخن گفت: يعني دولت قبل از انقلاب نيز يك دولت جمهوريت بوده است؟ كمال‌خاني در ادامه در رابطه با انتخابات گفت: رهبر انقلاب بارها تاكيد كردند كه يكي از اصولي كه باعث حفظ نظام مي‌شود جابجايي قدرت‌هاست. وي همچنين در رابطه با سخن موسوي در باره‌ي اينكه آراي مردم با يكديگر متفاوت نيست، گفت: به نظر بنده اگر قرار باشد همه‌ِ انسان‌ها به صورت مساوي راي دهند يك مدل خوبي است، اما مدل برتري نيست. اين همان موضوعي است كه در قانون اساسي داريم يعني همه‌ي مردم مي‌توانند به يك نفر راي دهند ولي، ولي‌فقيه مي‌تواند آن راي را قبول نكرده و حكم تنفيذ رياست جمهوري را امضا نكند. تاثير ايشان طبق قانون بيشتر از راي مردم است. كمال‌خاني همچنين در رابطه با اين سخن محمدي مبني بر اينكه منظور شما از بازگشت به امام، ماندن در سال 68 است، چيست؟ گفت: منظور سخن بنده ماندن در تاريخ نيست. مطالعه‌ي سيره و رهنمودهاي امام و قرار دادن در سرلوحه‌ي كار هيچ اشكالي ندارد. بنده نگفتم كه به آراي امام برنگرديم بلكه منظورم اين است كه تنها قرار دادن سرلوحه‌ي امام در كارها كار اشتباهي است. بهترين كسي كه مي‌تواند درنظرات امام اجتهاد كند رهبر است و بهترين مجتهد در مورد راي امام به شمار مي‌آيد. دبير جامعه‌ي اسلامي دانشجويان دانشگاه تهران در مورد بيانيه تشكل‌ متبوعش در حمايت از احمدي‌نژاد گفت: شما بندهايي از بيانيه‌ي ما را قرائت كرديد كه بايد به بندهاي بعدي نيز اشاره مي‌كرديد يكي از اين بندها برقراري مشروط رابطه با آمريكا و مبتني بر اصول است اين در حالي است كه بسياري از كانديداهاي فعلي در حالي از رابطه با آمريكا سخن مي‌گويند كه حتي حاضر نيستند پيش‌شرط را قبول كنند. وي افزود: ‌ يكي از بندهاي بيانيه‌ ما مسلمان بودن رييس‌جمهور مورد نظر ماست. هيچ كس نمي‌تواند بگويد كه كدام يك از ما چه سرنوشتي در دنياي آخرت دارد و نمي‌توان گفت كه همه كامل هستيم. منظور ما از اسلام ناب اين است كه كسي كه مي‌خواهد رييس‌جمهور باشد در حد نياز مسائل اسلامي را شناخته و آن را براي اداره‌ي كشور به كار گيرد. نمي‌توان به صراحت سخن گفت كه كسي دروغ گفته يا نگفته براي بيان ادعا بايد تمام شرايط مقتضيات و حال افراد را در بيان آن سخن بدانيم و نبايد به خود اجازه دهيم كه كسي را دروغگو بدانيم. محمدي در واكنش به اين سخن گفت: منظور بنده از اينكه دروغ گفته شده اين است كه در مجلس شوراي اسلامي در استيضاحي مشخص شد كه كردان وزير احمدي‌نژاد دروغ گفته و جعل مدرك كرده است اما رييس‌جمهور پس از آن با تمام قوا پشت او مي‌ايستد و مي‌گويد كردان يك بسيجي است. از سوي ديگر او با تمام قوا از مشايي نيز كه گفته ما دوست اسراييل هستيم دفاع مي‌كند. كمال‌خاني در اين هنگام گفت: بحث كردان‌ها و مشايي‌ها بسيار زياد است كه متاسفانه برخي همچون كردان‌ها و مشايي‌ها رفتار مي‌كنند، اما چون ديكته بدون غلط مي‌نويسند كسي از آن آگاهي پيدا نمي‌كند. وي در رابطه با اين بند بيانيه‌شان مبني بر پايبندي بر ارزش‌ها و گفتمان جمهوري اسلامي گفت: به زعم شما احمدي‌نژاد در رابطه با جمهوريت نظام كاري نكرده است اما به گواه همه دولت نهم پس از انقلاب مردمي‌ترين دولت بوده است. محمدي در اين هنگام گفت‌: پس شما نظرسنجي كرده‌ايد؟ كمال‌خاني پاسخ داد: نمونه اين است كه در رسانه‌هاي اصلاح طلب هنگامي كه مي‌خواهند دولت را به تمسخر گيرند مي‌گويند دولت مردمي احمدي‌نژاد. بنده يادم نمي‌آيد كه هيچ گاه چنين واژه‌اي را براي دولت اصلاحات به كار برده‌اند. جمهوريت نظام به گفتار نيست؛ بلكه به عمل افراد است. كمال‌خاني همچنين در رابطه با اين بند بيانيه مبني بر اينكه "رييس‌جمهور بايد عرصه‌ بروز و ظهور آراي مخالف را ايجاد كند" گفت: نمونه اين كار دولت نهم اين است كه كتاب‌هايي كه در سال 80 اجازه‌ نشر پيدا نكرده بود در اين دولت مجددا منتشر شد. در اين زمينه ما در صدديم تا نامه‌اي را تهيه كنيم مبني بر اينكه اگر قرار است كتابي توقيف شود و هزينه‌اي براي آن صرف نشود پس چرا دوباره اجازه‌ي نشر مي‌گيرد. وي ادمه داد: در رابطه با روزنامه‌ي ياس نو بايد گفت كه در همين دولت اجازه‌ي نشر و دوباره توقيف شد و دولت مي‌توانست اصلا اجازه‌ي نشر ندهد اما به اين روزنامه اعتماد كرد ولي هنگامي كه ديد ارزش اعتماد ندارد آن را توقيف كرد. اين فعال دانشجويي خاطرنشان كرد: ‌ در زمان رفسنجاني نقد مستقيم از دولت وجود نداشت و در زمان خاتمي تنها چند نقد صورت گرفت كه به دليل آن برخي از نشريات توقيف شدند، اما اكنون تعداد زيادي از نشريات عليه دولت تخريب انجام مي‌دهند. وي در رابطه با تامين نيازهاي حداقلي از سوي رييس‌جمهور آينده نيز گفت: واكنش سخن شما به اين بند ازبيانيه ما در رابطه با گشت ارشاد بوده است. آقاي ملكا در سخني گفته بود كه 18 تير 87 محصول دوران رفسنجاني بود. بنده نيز بر اين باورم كه وضع امروز اجتماع، فرهنگ و تعامل افراد در جامعه و به خصوص پوشش كه مورد تاييد ما نيست محصول دولت اصلاحات است كه بايد اين موارد اصلاح شود كه مطمئنا با كارهاي كليشه‌اي و مقطعي حاصل نمي‌شود. بنده در صورتي كه رويه گشت ارشاد اصلاح شود و از حالت كليشه‌اي خارج شود يكي از مدافعان اصلي آن به شمار مي‌آيم. محمدي در اين هنگام گفت: ‌ پس اگر آقاي احمدي‌نژاد در چهار سال دوم نيز رييس‌جمهور شود پس مي‌توان گفت كه گشت ارشاد محصول دولت احمدي‌نژاد بوده است؟ كمال‌خاني گفت: ‌بنده فكر نمي‌كنم چرا كه گشت ارشاد براي اصلاح رفتارهايي است كه دولت گذشته در بين مردم ترويج كرده است. بايد گشت ارشاد وجود داشته باشد اما رويه‌ي خود را از كليشه‌اي اصلاح كند. دبير جامعه‌ي اسلامي دانشجويان دانشگاه تهران در رابطه با انتخابات گفت: در نزديكي انتخابات همه دغدغه‌ي مردم پيدا مي‌كنند و مي‌خواهند اقتصاد، سياست و روابط بين‌المللي را درست كنند. سوال ما در رابطه با آقاي مهندس موسوي اين است كه چرا ايشان 20 سكوت كرده است؟ شايد اين سوال تكراري است اما ما تا كنون پاسخي براي آن نيافته‌ايم. موسوي در سخنانش گفته كه در بين مردم و با تعامل با آنها بوده است اين در حالي است كه موسوي 8 سال نخست‌وزير و مشاور دو دولت بوده بايد نحوه‌ي برخوردش با افراد عادي تفاوت مي‌كرد. چرا موسوي در زمان 18 تير يا قتل‌هاي زنجيره‌اي و يا تهديدات آمريكا زياد شده بود آقاي موسوي هيچ واكنشي انجام ندادند؟ آن زمان كه تورم 49 درصدي در جامعه وجود داشت آقاي موسوي هيچ چيزي به روي خود نياورد. اكنون كه اين تورم به 25 درصد رسيده و تنها به دليل برخي از سياست‌هاي غلط و دست‌اندازي‌ها و كارشكني‌هاست موسوي مي‌گويد كه مي‌خواهد تا شب انتخابات از احمدي‌نژاد نقد كند و حتي يك بار نگفته كه يك كار احمدي‌نژاد درست بوده است صحبت‌هاي ايشان بعد از 20 سال پر از تناقض است. اين فعال دانشجويي ادامه داد: موسوي به طور روشن و صريح بايد نسبت خود را با ولايت فقيه بيان كند؛ همانطور كه ايشان در مسائل اقتصادي به صورت واضح گفت كه ديگر همچون اقتصاد سال 68 رفتار نمي‌كند بايد در رابطه با ولايت فقيه نيز اظهارنظر كند. انگار كه مساله‌ اقتصادي براي ايشان بسيار از مهم‌تر از مساله‌ي حاكميت است. وي افزود: در زماني در سال‌هاي 80 به بعد كسي در همين دانشگاه تهران جرات نمي‌كرد كه خود را خط امامي بداند چون او را عقب‌مانده مي‌خواندند و در انتخابات دور پيش نيز به احمدي‌نژاد مي‌گفتند كه چنين شعارهايي استفاده نكند البته ما به اين افتخار مي‌كنيم كه آقاي موسوي بعد از گذشت 20 سال با شعار امام و سخن از امام در صحنه حاضر شده است همچنين شاهديم كه خاتمي ديگر در سفرهاي خود يك كلمه از جامعه‌ي مدني و دموكراسي سخن نمي‌گويد و مدام از دولت مردمي و دفاع از حقوق مردم سخن به ميان مي‌آيد آنها ديگر متوجه شده‌اند كه تئوري‌هاي جامعه‌ مدني در ايران طرفدار خاصي ندارد و راي آور نيست. كمال‌خاني خاطرنشان كرد: در حال حاضر 4 كانديدا وارد صحنه انتخابات شده‌اند كه شاهديم مدام در سخنراني‌هاي خود سخن از رهنمودهاي امام به ميان مي‌آورند؛ اين در حالي است كه كسي در سال 80 جرات سخن گفتن از امام را نداشت. جاي شكر دارد كه اكنون انجمن تهران خود را داعيه‌دار خط امام مي‌داند و ما به آن افتخار مي كنيم ولي بايد به اين نكته نيز توجه شود كه بازگشت به گفتمان امام از دستاوردهاي دولت نهم است. اين فعال دانشجويي خاطرنشان كرد: اكنون مي‌گويند كه دولت در كارها بي‌عدالتي كرده است يعني سنگ محك ما اكنون عدالت شده است كه اين از ديگر دستاوردهاي دولت نهم به شمار مي‌آيد. به گزارش خبرنگار سياسي خبرگزاري دانشجويان ايران (ايسنا)، محمدي در ادامه اين مناظره در پاسخ به صحبت‌هاي كمال‌خاني اظهار كرد: طبق قانون اساسي مقام رهبري مي‌تواند از طريق شوراي نگهبان و نهادهاي نظارتي در مورد اين كه انتخابات صحت دارد يا ندارد نظر دهد و اين امر در قانون اساسي آمده است و درواقع رهبري حكم تنفيذ صحت انتخابات را مي‌دهد و اين نيست كه راي رهبري بالاتر از راي بقيه باشد. وي افزود: در مورد اين كه گفتيد كاريكاتوري شبيه به خاتمي كشيده‌اند و آن روزنامه توقيف شد بايد بگويم كه خاتمي خودش مي گفت كاريكاتور مرا بكشيد ولي چون خاتمي لباس روحانيت بر تن داشت و كشيدن كاريكاتور او توهين به روحانيت تلقي مي شد اين كار را نمي كردند ولي اگر خاتمي عبا و عمامه نداشت هر كاري مي كردند همانطور كه هر 9 روز يك بحران برايش مي ساختند در صورتي كه فقط به احمدي نژاد مي‌گويند چرا حق ما را نمي دهيد. محمدي هم چنين در پاسخ به اين سوال كه چرا ميرحسين موسوي 20 سال سكوت كرد؟ گفت: در اين خصوص بايد بگويم مهدوي كني يك فعال سياسي است و احمدي نژاد هم تا قبل از رياست جمهوري فعال سياسي بود يا حتي صادق لاريجاني و يا كساني مثل ري شهري يا همين مهدوي كني مگر از سياسيون كشور نيستند تازه اينها جزو اصولگرايان هستند ولي آيا ديده مي‌شوند؟ وي افزود: ميرحسين موسوي كسي بوده كه در تك تك مسايل مهم كشور به صورت مستقيم از طرف رهبري دعوت مي‌شده است ولي چرا 20 سال كاري كردند كه در تلويزيون نشان داده نشود و در واقع حداقل هر چهار سال يكبار ملت به او رجوع كرده است و بايد اين سوال را از احمدي نژاد راجع به زمان هاشمي بپرسيم كه در آن زمان استاندار هاشمي بود ولي صدايش در نيامد و حتي در دور دوم هم از هاشمي دفاع كرد و در ستاد وي فعاليت مي‌كرد و چه كسي در اين زمان صدايش در آمد؟ در صورتي كه ميرحسين در اين زمان بود كه صدايش درآمد. محمدي گفت: درباره اين موضوع كه گفتيد انجمن اسلامي از سال 84 خط امامي شده است بايد بگويم سراغ ندارم كه در انجمن اسلامي دانشجويان دانشگاه تهران و علوم پزشكي تهران يك مجمع ساليانه يا يك بيانيه بدون نام امام (ره) باشد. است. محمدي ادامه داد: اين هم كه امام (ره) در سخنراني عمومي به منتقدين مي گويد اعتراض نكنيد منظورش سياسيوني است كه در جنگ اجازه نمي دادند كه دولت يك لحظه آرامش داشته باشد و منظورش آن 99 نفر بوده است نه روزنامه رسالت. ميرحسين موسوي براي منافع ملي و ملت ايران تلاش مي كرد كه دوگانگي هاي سياسي را تنظيم كند. وي با بيان اين كه دولت زمان جنگ موشك را به شش برابر قيمت اصلي مي خريد و با فشنگ كشور را اداره مي كرد و با صد ميليون دلار پالايشگاه خراب را درست مي كرد گفت: در واقع در كشور ماست كه تورم 25 درصدي وجود دارد اما موشكي كه آن زمان 10 دلار بوده الان هم همان 10 دلار است. در صورتي كه سازمان بازرسي كل كشور در گزارش تفريغ بودجه متوجه شده كه در اين امر فساد بوده است. محمدي درباره نسبت ميرحسين موسوي با ولايت فقيه گفت: ميرحسين موسوي اثبات كرده كه ولايت‌مدار است و در اكثر سخنراني‌هايش گفته كه ذيل فرمايشات مقام معظم رهبري كار مي‌كنيم و وظايفمان مشخص است و واضح است كه ولايت‌مدارند. در ادامه كمال خاني گفت: بايد بگويم احمدي نژاد استاندار بوده اند اما ميرحسين موسوي 8 سال نخست وزير بوده اند و اين دو با هم خيلي متفاوت و قياس مع‌الفارق است كه محمدي گفت درباره ناطق نوري چه مي‌گوييد كه به صحبت‌هاي او هم توجهي نمي‌شود. كمال خاني گفت: احمدي‌نژاد استاندار يك شهر از 28 شهر بوده است و بايد كاركرد و عملكرد يك نفر را معرفي كنيم هم چنين بايد گفت كه مهدوي كني كه 20 روز مقام اجرايي داشته با مقام اجرايي ميرحسين موسوي قابل مقايسه نيست و اگر مهدوي كني كانديدا شود به او هم نقد مي‌كنيم. وي با بيان اين كه احمدي نژاد كانديداي دوره ششم مجلس شوراي اسلامي و هم چنين كانديداهاي شوراها هم بوده است، گفت: درباره بحث كردان يا برخي مسايلي كه مشايي ايجاد مي‌كند بايد بگويم اگر در دولت بودم فكر نمي كردم مي گذاشتم مشايي ادامه كار دهد. كمال خاني گفت: خاتمي در خرداد سال 76 آمد و در خرداد 86 هم گفت كه ما در خيلي چيزها اشتباه كرديم در صورتي كه اگر احمدي نژاد كار اشتباهي مي‌كند زود جواب مي دهد نه اين كه 10 سال بگذرد. وي با بيان اين كه ما قطعنامه را در سال 67 به دليل مسايل اقتصادي پذيرفتيم ادامه داد: اين كه ميرحسين موسوي در زمان جنگ كشور را به گونه اي اداره كرد كه هرج و مرج داخلي به وجود نيامد قابل تقدير است اما ما بايد همه مسايل را در نظر بگيريم زيرا ميرحسين موسوي در آن زمان بانك مركزي را جارو كرد و با توجه به اين كه همه چيز را در آن زمان دولتي كرد چرا پول كم آورد و در واقع چند سال كه از جنگ گذشت خيلي چيزها معلوم شد و اين كه ما قطعنامه را پذيرفتيم نشان دهنده مديريت اقتصادي دولت ميرحسين موسوي بوده است. كمال خاني ادامه داد: من براي ميرحسين موسوي نگرانم چون او فكر كرده الان هم مانند آن زماني است كه اگر همه اعتراض كنند امام (ره) بگويند كه ساكت باشيد شرايط جنگ است و دشمن پشت در خانه است. در اينجا دانشجويي در خصوص مباحثي كه مطرح شد صحبت هايي كرد كه محمدي به او پاسخ گفت اين كه شما به احمدي نژاد يا ما به ميرحسين موسوي راي مي دهيد به دليل انديشه سياسي و ايديولوژيك است ما به چيزي به نام مدرسه روشنفكري اسلامي عقيده داريم و شما عقيده نداريد و چيزي كه شما مي‌گوييد جمهوري نيست خليفه‌گري اسلامي است در صورتي كه امام (ره) به حضور مردم در حكومت عقيده تام داشت و امام (ره) اعتقاد داشتند كه اگر اتفاقي براي حكومت بيفتد از درون ملت بيفتد و اگر مردم نباشند هيچ كاري نمي‌توانيد انجام دهيد. در واقع حرف شما اين است كه طرفداران اصلاحات سكولار هستند و شما با اين ديالوگ‌ها خطي را مي كشيد. با اين عقيده و ايدئولوژي بايد دكان جمهوري اسلامي را تعطيل كنيد. محمدي ادامه داد: درواقع انقلاب زماني رخ داد كه امام (ره) همه گروه‌ها و جريان‌ها را دور خود جمع كرد وا گر امام (ره) مي خواست مثل شما انقلاب كند فقط با دوست‌هاي خودش انقلاب مي كرد و با اين روند اين اتفاق مي افتاد كه بيش از چند ميليون نفر در اين كشور از دايره خارج مي‌شوند. اگر مردم نخواستند نمي‌توانيد حكومت اسلامي تشكيل دهيد. وي افزود: با توجه به اين كه آقاي جنتي و يزدي به ميرحسين موسوي راي منفي مي دهند و مي گويند كه صلاحيت ندارد مي بايست حداقل ها را در جلوي ملت بگذاريم تا آنها خودشان راي دهند. در ادامه كمال خاني با بيان اين كه چيزي كه فراگير شده عدم داشتن فرهنگ سياسي است گفت: از يك ماه قبل از انتخابات تا شش ماه بعد از انتخابات فضا متشنج است؛ در صورتي كه در آمريكا يا خيلي از كشورها فرداي انتخابات افراد با هم رقابت مي كنند اما در كشور ما شكاف ايجاد مي‌شود همانطور كه در سال 84 بعد از انتخابات رياست‌جمهوري و در حالي كه هنوز حكم تنفيذ نخورده بود روزنامه ها شروع كردند به انتقاد از رييس جمهور. در اينجا محمدي پاسخ گفت: الان هم عليه كروبي در حالي كه هنوز رييس جمهور نشده است انتقاد مي‌كنند. محمدي در پاسخ به سوال دانشجوي ديگري مبني بر اين كه آيا رسانه ها مي توانند نقش نخبگان را در بدنه‌هاي پايين جامعه ايفا كنند، ابراز عقيده كرد: اين نقش اساسي را احزاب در شكل دهي به جمهوري اسلامي ايفا مي كنند و زماني كه اين نقش بر دوش جنبش دانشجويي و رسانه‌ها افتاد آنها له شدند. محمدي در ادامه با بيان اين كه شهيد بهشتي يك فرد تشكيلاتي بود گفت: ايشان فردي با ذهن ساختارمند، استراتژيك و يك پيشرو در مسايل بوده است و بهترين الگو در اين قضيه شهيد بهشتي است و بايد بگويم دو پسر شهيد بهشتي هم الان در خدمت ميرحسين موسوي هستند. ﻿ خبرگزاري دانشجويان ايران نيز در راستاي منويات مقام معظم رهبري در گفت‌وگو‌ با فعالان عرصه سياست &amp; nbsp; تاثيرات رمضان بر «تقواي سياسي» را &amp; nbsp; مورد بحث و بررسي قرار داد كه اين مصاحبه‌ها &amp; nbsp; طي ده روز گذشته بر روي خروجي ايسنا &amp; nbsp; منتشر شده است و در مروري ديگر براي مخاطبان يادآوري مي‌شود. سياستمداران در ماه رمضان افطاري‌هاي الهي و نه سياسي برگزار كنند دبيركل جامعه زينب (س) گفت: سياستمداران در ماه مبارك رمضان افطاري‌هاي الهي و نه افطاري‌هاي سياسي برگزار كنند. مريم بهروزي در گفت‌وگو با ايسنا، با بيان اين مطلب تصريح كرد: در ماه رمضان تقواي مومن به ميزان بالايي تقويت مي‌شود و لازم است تا در اين ماه از هرگونه گناه سياسي پرهيز كرد و دانست كه بداخلاقي‌هاي سياسي و رقابت‌هاي سياسي ناصواب، ناعادلانه و غيرمنطقي گناه است. وي با ابراز اميدواري از اين‌كه ماه رمضان روي سياسيون و فعالان سياسي كه درصدد تخريب و تشنج در جامعه‌ هستند، اثر بگذارد، خاطرنشان كرد: اين‌كه ما بعد از ماه مبارك رمضان آثار توجه به اين ماه و روزه‌داري را در سياسيون ببينيم، بستگي به نگاه سياسيون دارد، چراكه ممكن است سياسيون در ماه رمضان روزه بگيرند و افطاري دهند؛ اما در اين افطاري‌ها دور هم جمع شوند و براي فضاي سياسي كشور نقشه بكشند در واقع اين افطاري، افطاري سياسي و نه الهي است. دبيركل جامعه زينب اظهار كرد: اگر سياسيون روزه‌دار براي خدا افطاري دهند و دور هم جمع شوند به فكر تقويت نظام جمهوري اسلامي و همدلي، وحدت، كاهش دادن رقابت‌هاي تند سياسي و حركت در خط ولايت و رهبري خواهند بود. بهروزي با بيان اين‌كه ماه رمضان مي‌تواند يك تمرين الهي براي سياسيون باشد، گفت: مي‌توان در انتهاي اين ماه نشست و بررسي كرد كه سياسيوني كه هم‌اكنون به دنبال رقابت‌هاي تند سياسي هستند چقدر از اين رقابت‌هاي تند سياسي دست برخواهند داشت و چه راهكارهايي را براي ايجاد وحدت و تعامل به دست مي‌آورند. سياستمداران در ماه رمضان از بيان سخنان تفرقه‌افكنانه خودداري كنند يك عضو شوراي مركزي جامعه اسلامي مهندسين اظهار كرد: اميدوارم ماه مبارك رمضان باعث شود كه اخلاق سياسي بيش از گذشته از سوي سياستمداران رعايت شود. سيدمحسن يحيوي در گفت‌وگو با ايسنا، ‌با اشاره به تاثيرات ماه مبارك رمضان در عرصه‌هاي اجتماعي گفت: اميدوارم اين ماه در عرصه سياست نيز تاثيرگذار باشد و باعث شود كه سياستمداران طرح‌هاي سياسي را بيش از گذشته رعايت كنند و در تصميم‌گيري‌ها و اعلام مواضع‌شان، رعايت مصالح مردم و نظام را در اولويت قرار دهند و از بيان سخنان تفرقه‌افكنانه خودداري كنند. اين فعال سياسي با بيان اين‌كه جامعه اسلامي داراي ويژگي‌هايي است، گفت: در جامعه اسلامي همه تصميم‌گيري‌ها و عملكردها بايد مبتني بر رعايت اصول دين و ارزش‌ها و اخلاق اسلامي باشد و اين امر بايد در ماه مبارك رمضان تشديد شود و آثار آن را در عرصه‌هاي اقتصادي، سياسي و اجتماعي جامعه مشاهده كنيم. يحيوي همچنين به جلسه اخير شوراي مركزي جامعه اسلامي مهندسين اشاره كرد و گفت: در اين جلسه برنامه‌هاي آينده جامعه اسلامي مهندسين و مصوبات كنگره اخيري كه برگزار شده مورد بررسي قرار گرفت. روزه‌دار از تهمت‌زدن پشت سر برادر مسلمان خود از هر حزبي خودداري مي‌كند فرزند چهارمين شهيد محراب در آستانه ماه مبارك رمضان گفت: طبيعي است وقتي انسان يك ماه با خدا ارتباط تنگاتنگ داشته باشد، بعد از پايان ماه اين مهارت و عمل مقدس انسان را آماده مي‌كند كه بتواند در طول سال از گناه پرهيز كند. اشرفي اصفهاني در گفت‌وگو با ايسنا اظهار كرد: وقتي انسان در ماه رمضان از گناه اجتناب مي‌كند اين موضوع بر مسائل سياسي در جامعه هم تاثير دارد و انسان روزه‌دار از غيبت كردن، تهمت زدن و حرف زدن پشت سر برادر مسلمان خود از هر گروه، حزب و دسته خودداري مي‌كند. وي با اشاره به آيه‌اي از قرآن كه مي‌فرمايد؛ «يَا أَيّهَا الّذِينَ آمَنُوا كُتِبَ عَلَيْكُمُ الصّيَامُ كَمَا كُتِبَ عَلَى الّذِينَ مِن قَبْلِكُمْ لَعَلّكُمْ تَتّقُونَ» گفت: فلسفه روزه كه به مومنين، مسلمين و پيروان قرآن و پيامبر اسلام امر شده و در اديان ديگر هم وجود دارد، تقوا، پرهيزكاري و اجتناب از محرمات و گناهان است. وي هم‌چنين خاطرنشان كرد: حضرت رسول اكرم (ص) در خطبه شعبانيه در فضيلت ماه رمضان مي‌فرمايد بالاترين فضيلت در ماه رمضان اجتناب از گناه و محرمات است. اين نماينده سابق مجلس يكي از فلسفه‌هاي روزه و ماه رمضان را «خودسازي، تزكيه نفس و اخلاق و پرهيز ازگناه كه با ممارست و اجتناب از خوردن و آشاميدن و پرهيز از گناه ايجاد مي‌شود» دانست و در عين حال تصريح كرد: روزه مي‌تواند انسان را چنان بسازد كه در برابر گناه مقاوم شود و خود را براي بعد از ماه رمضان در جهت پرهيز از گناهان آگاه كند. وي با بيان اين‌كه «اثر روزه تقواست» خاطرنشان كرد كه «تقوا عبارت است از تقوا درسياست، اخلاق، عمل اقتصاد و... و افزود: همان‌طور كه در قرآن آمده است؛ اثر روزه به فاعل آن مربوط مي‌شود و ممكن است برخي انسان‌ها توسط روزه تقوا حاصل كنند و در مورد برخي چنين نباشد؛ لذا قرآن مي‌فرمايد شايد روزه براي انسان فاعل و انجام دهنده، تقوا به وجود آورد. بارعايت تقواي سياسي در ماه رمضان باعث زير سوال بردن گروه و يا جمعيتي نشويم يك عضو هيات رييسه مجلس شوراي اسلامي با اشاره به فرا رسيدن ماه مبارك رمضان با تاكيد بر ضرورت رعايت تقواي سياسي در اين ماه گفت: قطعا انتظار مي‌رود كه همه به ويژه در اين ماه مراقب باشند، تا مسائلي را بيان نكنند كه عوارض سياسي بدي به جاي بگذارد و همچنين تلاش كنند تا تقواي آنها در برهه‌هاي ديگر زماني هم استمرار داشته باشد. حسين سبحاني‌نيا در گفت‌وگو با ايسنا، اظهار كرد: ماه مبارك رمضان، ماه توجه به خدا، خودسازي، ‌اخلاص و بندگي است كه از جمله آثار آن دستيابي به تقوا و رستگاري در ابعاد مختلف است به اين معنا كه ملكه تقوا در وجود انسان ايجاد مي‌شود تا حساسيت انسان را در موضوعات مختلف افزايش دهد. وي با تاكيد بر لزوم تقويت تقواي سياسي در ماه مبارك رمضان خاطرنشان كرد: ماه رمضان براي توجه به خدا، ذكر خدا و پرهيز از محرمات آماده شده و به تبع اين ماه زمينه را براي كساني كه به فلسفه روزه‌داري توجه داشته باشند به وجود مي‌آورد. سبحاني‌نيا اضافه كرد: قطعا بايد در اين ماه از بيان مسائلي كه مي‌تواند در جامعه آثار سياسي از خود به جاي بگذارد، پرهيز كرد، ممكن است ما در خصوص افراد، ‌اشخاص و جريان‌ هاي فكري و سياسي جامعه مسائلي را مطرح كنيم كه برخي از آنها همراه با مستندات باشد، اما برخي هم نباشد و عوارض سياسي به جاي بگذارد و باعث زير سوال بردن گروه و يا جمعيتي شود. ما حداقل در اين ماه بايد توجه داشته باشيم كه صحبت‌هايمان مستند، ‌مستدل و متقن باشد و بدون توجه به اين مستندات بياني نداشته باشيم كه به شخصيت، حيثيت يا اعتبار فرد يا گروهي آسييب و لطمه‌اي وارد كند. اين عضو هيات رييسه مجلس ادامه داد: اين مي‌تواند حداقل يكي از نتايج روزه‌داري باشد كه در مقابل مسائل مختلف حساسيت بيشتري به خرج دهيم و ملكه تقوا عامل كنترل ما در قبال موضوعات و مسائل مختلف باشد. وي تصريح كرد: مطلوب اين است كه اگر روزه مي‌گيريم به اميد اين‌كه ملكه تقوا در وجودمان حاصل شود، بتوانيم آن را استمرار ببخشيم و با بهره‌گيري از مواهب مختلف اين ماه ملكه تقوا را در وجودمان نهادينه كنيم و آن را به ايام ديگر هم تسري دهيم. اين عضو كميسيون امنيت ملي و سياست خارجي مجلس گفت: در حقيقت تقواي سياسي اين است كه دستاوردي كه از ماه رمضان برايمان حاصل مي‌شود، ملكه تقوايي باشد كه ما را در مقابل مسائل و حوادث از سال جاري تا سال آينده بتواند مصون بدارد و اثر تقوا از وجود ما جدا نشود. سبحاني‌نيا در پايان اظهار كرد: اين مي‌تواند حاصل ارزشمند روزه‌داري باشد و حتي اگر اين گونه نبود خوب است كه ما به هر ميزان ماندگاري آثار ماه رمضان را در فكر، ذهن و وجودمان بيشتر كنيم، اما متاسفانه گاهي اين توجه صورت نمي‌گيرد و عده‌اي تصور مي‌كنند بي‌تقوايي سياسي موضوعي است كه فقط در ماه رمضان بايد از آن پرهيز كرد، لذا پس از اين ماه به حالت سابق خود باز مي‌گردند كه اميدواريم البته اين گونه نباشد. سياستمداران در ماه رمضان تقواي انديشه، رفتار و سخن پيشه كنند دبيركل حزب اسلامي ايران زمين درباره تاثيرات ماه رمضان بر رعايت اخلاق سياسي گفت: سياستمداران در ماه رمضان از ارتكاب جرائم سنگين سياسي به دور باشند و تقواي انديشه، ‌رفتار و سخن پيشه كنند. ابوالقاسم رئوفيان در گفت‌وگو با ايسنا اظهار كرد: به بركت ماه رمضان انديشه‌ها و تفكرات و به تبع آن گفتارها و رفتارها در مسير اصلاحي قرار مي‌گيرند و صاحبان فكر و انديشه در راستاي كسب رضاي خدا تفكر مي‌كنند، حرف مي‌زنند و عمل مي‌كنند و اگر عرصه سياست هم كه عرصه خطرناكي است با اخلاق و معنويت همراه نشود، انحراف‌ها و خطاهاي فاحش و معاصي و گناهان ديربخشودني و در برخي موارد نيز نابخشودني خواهد بود. وي افزود: ماه رمضان فرصت مناسبي تا از دروغ‌ها و تهمت‌زني‌ها و ديگران را از مسير حق و حقانيت جدا كردن و صرفا خود را در مسير حق به شمار آوردن، گناه‌ها را به گردن ديگران انداختن و خود را مبرا از خطا دانستن پرهيز شود. وي با اشاره به اين‌كه «بايد جان خود را به انديشه‌هاي پسنديده و گفتار و رفتار شايسته در اين ماه عادت داد» گفت: اگر هم چنين اتفاقي براي كسي نيفتد بايد گفت كه بيچاره‌ترين مردم است كه ماه رمضان بر او بگذرد و او در رفتار، ‌گفتار و تفكر خودش تجديد نظر نكند و راه اصلاح در پيش نگيرد كه در نتيجه خدا هم از او نخواهد گذشت. فعالان عرصه‌ سياست در ماه رمضان از دروغ و تهمت دوري كنند قائم مقام دبيركل حزب اعتماد ملي درباره تاثيرات ماه رمضان بر رعايت اخلاق سياسي در جامعه، گفت: فعالان عرصه‌ سياست بايد مراقب باشند كه در ماه رمضان از گناه، دروغ، تهمت و تجاوز به حقوق مردم دوري كنند. رسول منتجب‌نيا در گفت‌وگو با ايسنا اظهار كرد: سياسي و غيرسياسي همه بايد از گناه و لغزش در همه زمينه‌ها خويشتن‌داري كنند؛ چراكه ماه رمضان، ماه به دست آوردن تقواست و كسي تحت عنوان فعاليت سياسي نبايد گناهي مرتكب شود؛ چراكه قطعا گناه آن به مراتب بزرگ‌تر از ساير ماه‌ها و روزهاست. وي با اشاره به خطبه شعبانيه پيامبر (ص)، گفت: در اين خطبه گفتند كه حضرت علي (ع) مي‌پرسد كه چه كاري و چه عبادتي در اين ماه، بزرگ‌ترين و ارزشمندترين كارها و عبادت‌هاست كه پيامبر مي‌فرمايند پرهيز از گناه؛ بنابراين با توجه به اين توصيه‌ها مي‌توان گفت فعالان عرصه‌ سياسي بايد از گناه دوري كنند. همچنين نكته ديگر متوجه گويندگان، نويسندگان و صاحبان تريبون‌هاست كه در ماه رمضان بايد مراقب باشند وارد مسائلي مانند هتاكي و جسارت نشود و عبادت مردم را خراب نكنند و مساجد ما محل خودسازي باشند نه محل غيبت، تهمت و هتك حيثيت افراد. وي با تاكيد بر اين‌كه «همه بايد در ماه رمضان در چارچوب موازين ديني و اخلاقي حركت كنند» اظهار كرد: مسوولان جمهوري اسلامي بسيار بايد مراقب باشند. همچنين رسانه ملي خيلي بايد مراقب باشد كه از افراد كم‌سواد و كم‌تقوا استفاده نكنند و به سراغ بزرگان و شخصيت‌هاي علمي و تقوايي بروند. صداوسيماي مرقب باشد تا با حضور برخي افراد ميداني براي چاپلوسي و تملق و هتك حيثيت ديگران نشود. اين رسانه بايد به سراغ بزرگان منصفي برود كه وارد مسائل باندي نمي‌شوند و حقايق اسلام و منافع جامعه را منصفانه بيان مي‌كنند و ملاك را فضيلت و شايستگي و بزرگواري افراد مي‌دانند. با داشتن تقوا وحدت در جامعه به وجود مي‌آيد يك عضو جامعه روحانيت مبارز، با تاكيد بر اين كه ماه مبارك رمضان «تقوا» را در ابعاد مختلف ازجمله «تقواي سياسي» ايجاد مي‌كند، گفت: روزه در ماه مبارك رمضان عاملي موثر براي ايجاد تقوا در ابعاد مختلف همچون در مسائل سياسي است كه نتيجه آن به وجود آمدن وحدت در جامعه است. حسين ابراهيمي در گفت‌وگو با ايسنا اظهار كرد: كسي كه با ورود به ماه مبارك رمضان به دستورات الهي عمل مي‌كند، تقوايش افزايش پيدا مي‌كند. وي فلسفه وجودي روزه را «تقوا» دانست و با اشاره به آياتي از قرآن كريم مبني بر اين كه «روزه بگيريد، چون روزه تقوا را ايجاد مي‌كند»، گفت: كسي كه يك ماه روزه مي‌گيرد، با همه آفات گذشته مخالفت مي‌كند؛ بدان معنا كه همه چيز از جمله صبحانه، ناهار و شام خوردن را تغيير داده و با به وجود آمدن اراده‌اي در انسان بر نفسش تسلط پيدا مي‌كند. آن اراده‌اي كه باعث مي‌شود انسان بر نفس خود مسلط شود، همان تقواست. نماينده مردم بيرجند در خانه ملت خاطرنشان كرد: ‌از آنجا كه ماه مبارك رمضان تقوا را در انسان ايجاد مي‌كند و انسان با داشتن تقوا مي‌تواند بر نفسش مسلط باشد و با اراده قوي كه در او به وجود آمده، هر كاري را كه بخواهد انجام مي‌دهد. به عبارتي ديگر، انسان مي‌تواند با به كار گرفتن «تقوا» در ابعاد مختلف «سياست، تجارت و فرهنگ» در تجارت منصفانه عمل كرده و در سياست نيز فريبكاري و دغل بازي نكند. ابراهيمي همچنين به وجود آ‌مدن وحدت را نتيجه تقوا دانست و گفت: تقوا در ايجاد وحدت در جامعه موثر است، بدان معنا كه براي هدايت جامعه‌اي و دور كردن آن جامعه از ياس و نااميدي، تقوا بسيار اثر گذار است، لذا بايد گفت كه كارايي تقوا در همه مسائل همچون مسائل سياسي بسيار مهم است. رييس ستاد رسيدگي به امور مساجد، همچنين مساجد را يكي از پايگاه‌هاي موثر براي ايجاد تقوا در ابعاد مختلف سياسي، فرهنگي و... دانست و گفت: اثرگذاري مساجد امري بديهي در به وجود آمدن تقوا است بدان دليل كه نمازگزاران ارتباطشان با مساجد را در ماه مبارك رمضان افزايش مي‌دهند كه اين موضوع در روشنگري نسبت به مسائل سياسي، عبادي، فرهنگي و تاريخي مشهود است. از فرصت طلايي رمضان براي تلطيف فضاي سياسي كشوراستفاده كنيم سخنگوي جبهه پيروان خط امام و رهبري گفت: مسوولان و فعالان سياسي مي‌توانند از فرصت طلايي ماه مبارك رمضان در جهت تلطيف فضاي سياسي كشور و مد نظر قرار دادن وحدت و همدلي بهره‌مند شوند. سيدكمال‌الدين سجادي در گفت‌وگو با ايسنا با بيان اين‌كه «ماه مبارك رمضان ماه خودسازي براي كليه مسلمانان است» اظهار كرد: با توجه به روحيات و اخلاقياتي كه روزه‌داري براي مسلمانان ايجاد مي‌كند، انتظار مي‌رود كه در ميان مسوولان و فعالان سياسي – اجتماعي گفتمان انقلاب اسلامي كه از متن اسلام گرفته شده بيش از پيش مورد توجه قرار بگيرد. وي هم‌چنين با بيان اين‌كه «توجه كامل به هدايت‌ها و رهنمودهاي رهبري نظام نيز در اين ماه بايد بيش از گذشته از سوي فعالان سياسي با اهميت قلمداد شود» افزود: اميد است تا در اين ماه فضايي سرشار از همدلي، همگرايي در ميان فعالان كشور و فعالان سياسي و مسوولان در داخل نظام به ويژه در ميان اصول‌گرايان شكل بگيرد. وي گفت: در ماه رمضان بايد شاهد تاثيرات عملي اين ماه در رفتاهاي سياسي و اجتماعي خود باشيم وگرنه روزه گرفتن و در كنار آن بر طبل توخالي اختلافات كوبيدن نقض غرض و مغاير با اهداف ماه مبارك رمضان است. سخنگوي جبهه پيروان خط امام و رهبري همچنين اهتمام به امور مردم و توجه به نيازهاي اصلي و برنامه‌هاي كلان جمهوري اسلامي و اتمام كارهاي نا تمام را از ديگر وظايف اصلي مسوولان كشور خواند و اظهار كرد: با توجه به اين كه روزه ابعاد گوناگوني دارد، لازم است تا كنش‌گران سياسي و مسوولان اداره كشور در ماه مبارك رمضان رعايت تقواي سياسي را مورد توجه قرار دهند و بدانند اين امر مورد انتظار مردم نيز است. وي تاكيد كرد: مچ‌گيري، اختلاف افكني، تاكيد بر اختلافات مورد رضايت رهبري نظام و مردم نيست؛ بنابراين مسوولان و فعالان سياسي مي‌توانند از ماه رمضان به عنوان يك فرصت طلايي استفاده كنند و در پيش گرفتن تقوي سياسي از اين ماه پربركت در جهت تلطيف فضا، وحدت و انسجام ملي در كشور بهره‌مند شوند. وي گفت: همان‌طور كه طبق آمارها ميزان جرم و جنايت در ماه رمضان كاهش پيدا مي‌كند در فضاي سياسي كشور نيز بايد مهرباني، اعتدال، مهر و انسجام ملي و اسلامي در كشور بيش از گذشته احساس شود. از بين رفتن كدورت‌ها در ماه رمضان، بستر مناسبي براي وحدت ايجاد مي‌كند قائم مقام دبيركل جمعيت ايثارگران انقلاب اسلامي گفت: ماه رمضان براي تمامي مسوولين و سياستمداران در جهت تزكيه نفس فرصت خوبي است. لطف‌الله فروزنده در گفت‌وگو با ايسنا با بيان اين‌كه «ماه مبارك رمضان ماه خودسازي است و توجه به مسايل اخلاقي و بحث خودسازي براي ما كه در يك حكومت ديني زندگي مي‌كنيم امري ضروري قلمداد مي‌شود» اظهار كرد: شرايط احراز يك كارگزار در نظام اسلامي خودسازي است و در همين راستا مي‌توان گفت اگر ما از حضرت امام با آن عظمت ياد مي‌كنيم به اين دليل است كه مهمترين امتياز ايشان خودسازي و ويژگي‌هاي فردي ايشان بوده است. وي افزود: اگر كسي در نظام اسلامي مسووليتي دارد بايد نسبت به افراد عادي در جهت خودسازي و بندگي بيشتر خدا قدم بردارد تا بتواند به خوبي از مسووليت‌ خود برآيد و اصلا در نظام اسلامي بدون بندگي و كار براي خدا هيچ فعاليتي ارزش ندارد. وي با بيان اين‌كه «ماه رمضان براي تمامي مسوولان و سياستمداران در جهت تزكيه نفس فرصت خوبي است» اظهار كرد: مي‌توان در اين ماه براي خدمتگزار خوب بودن تمرين كرد. سخنگوي جمعيت ايثارگران انقلاب اسلامي هم چنين گفت: در اين ماه دل‌ها به هم نزديك مي‌شود و كدورت‌ها و قضاوت‌هاي غلط از بين مي‌رود و بستر مناسبي براي شكل‌گيري وحدت و انسجام در جامعه شكل خواهد گرفت. وي با بيان اين‌كه «در ماه رمضان مي‌توان ريشه‌ بسياري از اختلافات كه بداخلاقي‌هاست را از ميان برد» اظهار كرد: با شكل‌گيري انسجام و وحدت در جامعه روح تازه‌اي در جامعه ما خواهد دميد. وي هم‌چنين خاطرنشان كرد: افطاري‌هايي كه در اين ماه از سوي سياسيون و مسوولين برگزار مي‌شود، بايد براساس در نظر گرفتن جنبه الهي، وحدت و به هم نزديك شدن باشد و خوشبختانه در نظام ما نيز چنين هدفي دنبال مي‌شود. فروزنده گفت: جامعه ما يك جامعه معنوي است، ولي برخي مي‌خواهند به سياسي بودن جامعه ما دامن بزنند، اين در حالي است كه امروز فضاي ايران نسبت به فضاي ديگر كشورهاي دنيا فضايي مملو از صميميت، برادري و معنويت است؛ البته اختلاف سليقه هم وجود دارد كه باعث پويايي جامعه مي‌شود، ولي بايد توجه كرد كه نفسانيت را در اين وادي وارد نكنيم. ماه مبارك رمضان فضاي سياسي كشور را تلطيف و برخي را از پرخاشگري دور مي‌كند معاون امور بين‌الملل حزب موتلفه‌ اسلامي گفت: انتظار اين است كه فضاي سياسي كشور پس از ماه مبارك رمضان به سمت وحدت، انسجام بيشتر و پرهيز از هرگونه اختلاف‌افكني، تهمت و افترا زدن به هم پيش رود. حميدرضا ترقي در گفت‌وگو با ايسنا خاطرنشان كرد: به طور طبيعي ماه مبارك رمضان سياستمداران را در موضع‌گيري‌هاي سياسي و اتهام‌زني به ديگران همچنين طرح مسايلي كه احيانا با واقعيت‌ها منطبق نيست، محدود مي‌كند و اين خود موجب مي‌شود كه تقواي سياسي در اظهارنظرها و تحليل‌ها افزايش پيدا كند. وي افزود: يقينا از آثار و بركات ماه مبارك رمضان مجبور شدن سياسيون به رعايت تقواي سياسي در موضع‌گيري‌هاست. بنابراين من فكر مي‌كنم اين ماه مي‌تواند هم فضاي سياسي كشور را تلطيف كند و هم برخي را از پرخاشگري و تيراندازي‌هاي سياسي دور بدارد. ترقي با بيان اين‌كه سياستمداران و مسوولان بايد براي تطبيق دادن رفتارهاي خود با معيارهاي حق و اصول اسلامي در اين ماه تمرين كنند، اظهار كرد: اين افراد نبايد اجازه دهند كه آثار و بركات تربيتي و رفتارهاي ماه مبارك رمضان به سادگي از كردار آنان رخت بربندد ضمن اين‌كه انتظار اين است كه فضاي سياسي كشور پس از ماه مبارك رمضان به سمت وحدت، انسجامي بيشتر و پرهيز از اختلاف‌افكني، تهمت و افترا زدن به هم پيش رود. اين عضو شوراي مركزي حزب موتلفه اسلامي در ادامه گفت: طبيعتا سياسيون از فرصت‌هاي افطاري ماه مبارك رمضان استفاده كرده و به طور طبيعي دور هم جمع مي‌شوند و اهداف درازمدت سياسي‌شان را مورد توجه قرار مي‌دهند ولي يقينا اگر اين نوع محافل و مجالس همراه با رشد و ارتقاي فكري و فرهنگي و سياسي و پرهيز از هرگونه تخريب ديگران برگزار شود، آثار خوبي به همراه خواهد داشت. ترقي افزود: وقتي جامعه متزلزل خواهد شد كه در چنين محافل و مجالسي تخريب ديگران و سياه‌نمايي‌ رفتار، توانمندي‌ها و اقدامات ديگران با هم مخلوط شود و كلمات ناحق و قضاوت‌هايي همراه با بي‌انصافي نسبت به ديگران انجام شود. رمضان مي‌تواند براي برخي تلنگري در رعايت حقوق ديگران باشد مدير مسوول روزنامه شرق با انتقاد از «ريخته شدن قبح بي‌اخلاقي در جامعه» ابراز اميدواري كرد كه ماه رمضان براي برخي تلنگري در رعايت حقوق ديگران باشد. مهدي رحمانيان در گفت‌وگو با ايسنا اظهار كرد: حضرت امام (ره) جمله‌اي دراند كه در آن مي‌گويند؛ عالم محضر خداست، در محضر خدا معصيت نكنيد. با توجه به اين، فكر مي‌كنم اگر كسي اين امر را رعايت كند، در تمام ماه‌ها اين موضوع را رعايت مي‌كند و نه فقط در ماه رمضان اما اگر كسي بنا باشد عالم را محضر خدا نداند، ممكن است دست به هر كاري بزند و خود ماه رمضان هم نمي‌تواند بر كسي كه ظرفيت و زمينه‌ آن را ندارد، تاثير بگذارد. وي افزود: اميدواريم ماه رمضان فرصتي باشد تا افراد از اين بستر و زمينه بيشتر استفاده كنند و آن‌هايي هم كه آمادگي پيدا نكردند، تلنگري خورده و آماده شوند و حقوق افراد ديگر را هم رعايت كنند. مسوولين در ماه رمضان در مسير وحدت حركت كنند سردبير روزنامه حزب‌الله گفت: مسوولين در ماه رمضان در مسير وحدت حركت و تقواي سياسي را رعايت كنند. مهدي ضرغامي در گفت‌وگو با ايسنا اظهار كرد: ماه رمضان مي‌تواند فرصت خوبي باشد براي اين‌كه افراد و شخصيت‌ها كردار و اعمال خود را بسنجند و به نتيجه‌گيري كه از اين فرصت به دست مي‌آورند، عمل كنند. وي افزود: در اين ماه همه افراد در هر حوزه‌اي هستند بايد در مسير وحدت و منفعت نظام حركت كنند تا انقلاب ما به انقلاب حضرت مهدي (عج) متصل شود. سياسيون و رسانه‌ها ماه رمضان را شروعي بر رعايت تقواي سياسي قرار دهند يك عضو مجمع نمايندگان روحاني مجلس شوراي اسلامي، به سياسيون و رسانه‌ها توصيه كرد كه ماه رمضان را شروع خوبي براي رعايت «تقواي سياسي» قرار دهند. موسي قرباني در گفت‌وگو با ايسنا در تعريف «تقواي سياسي»، گفت: قطعا تقواي سياسي با تقواي عمومي تفاوتي ندارد، اما رعايت موازين اسلامي در گفتار و برخوردها از سوي سياسيون مي‌تواند تقواي سياسي نام بگيرد. وي افزود: در فرهنگ اسلام مفاهيمي چون غيبت، تهمت، سوءظن و تشويش اذهان عمومي حرام است و حرمت اين عناوين استثنايي ندارد، كه مثلا چون فردي يك مقام سياسي است و جايگاهي دارد مي‌تواند اين نسبت‌ها را به افراد بدهد. اين عضو كميسيون حقوقي و قضايي مجلس شوراي اسلامي، ادامه داد: در مورد برخي رسانه‌ها متاسفانه ديده مي‌شود كه گاهي آنها به دنبال زخمي مي‌گردند كه مثل مگس روي آن بنشينند و حتي اگر امر مثبتي هم وجود داشته باشد، ايرادي به آن وارد مي‌كنند. در حالي كه دليلي وجود ندارد كه در يك خبرگزاري، جريده و يا نشريه تهمت زدن و توهين به اشخاص حلال باشد. قرباني با بيان اين كه طرح مسائلي كه باعث بروز اختلاف مي‌شود حرام است، تصريح كرد: قطعا صحبت كردن در اين باره اشاعه‌ي امر خلاف است. چرا كه مي‌بينيم چه خسارات سنگيني از قبل اختلاف به كشور ما وارد شده است و ما چه ميزان از وقت مملكت را صرف ايجاد اختلاف كرده‌ايم، و بعد از آن چه هزينه‌هايي را پرداخته‌ايم تا پاسخ اين اختلافات داده شود و علاوه بر اين هزينه‌هاي مادي، باعث تضعيف ايمان و روحيه‌ي مردم هم شده‌ايم. نماينده‌ مردم قائنات در خانه ملت تاكيد كرد: عامل اصلي تحميل خسارات فراواني كه از قبل اختلاف به كشور وارد شده قطعا سياسيوني هستند كه اين كار را مي‌كنند، و متاسفانه برخي از رسانه‌ها هم حيات‌شان در ايجاد همين اختلافات است. وي در ادامه يادآور شد: مطمئنا اگر فرداي قيامت خواستند در مورد حق‌الناس جلوي كسي را بگيرند ارائه‌ي كارت مسووليت و يا خبرگزاري مجوزي براي عبور از صراط نخواهد بود و پاسخ قانع‌كننده‌اي تلقي نمي‌شود، بلكه گرز آتشين بر سر كسي فرود خواهد آمد كه حرمت اشخاص را نگه نداشته باشد. اين عضو كميسيون قضايي و حقوقي مجلس، در بخش ديگري از گفت‌وگوي خود اضافه كرد: خصيصه‌ي اصلي ماه مبارك رمضان اين است كه طبق روايات، شيطان در زنجير مي‌شود و لذا روحيه‌ي معنوي در بين اشخاص افزايش پيدا مي‌كند. بنابراين انسان‌ها وسوسه‌ي به امر خلاف نمي‌شوند و معنويت كه امري فطري است، در انسان رشد مي‌كند. قرباني در پايان گفت: خوب است در اين ماه مبارك كه اين ويژگي را دارد و رعايت تقوا در آن آسان‌تر است، شروع به رعايت تقوا كنيم و مدتي خود را ممارست دهيم. شايد اين زمان فرصتي باشد كه بتوانيم بعد از آن هم تقوا را در همه‌ي زمينه‌ها رعايت كنيم و با اين كار، خداوند چشمه‌هاي حكمت را بر قلب انسان جاري مي‌كند. ماه رمضان سرآغاز فصل بيان تفاوت‌هاي ديدگاهي مسوولان در محيط‌هاي غيررسانه‌اي باشد مديرمسوول روزنامه‌ فرهنگ آشتي، درباره تاثير ماه رمضان بر تقواي سياسي، گفت: رعايت اخلاق سياسي منوط به تغيير در رفتار و گفتار متوليان امر در حوزه‌هاي مختلف است و وقتي اين رفتار تغيير نكند نمي‌توانيم به عنوان معجزه به اين موضوع نگاه كنيم. سيدمهدي امامي ناصري در گفت‌وگو با ايسنا، با بيان اين‌كه در ماه مبارك رمضان فضاي رافت و دوستي بيشتر مي‌شود، اظهار كرد: بعيد مي‌دانم در مناسبات و فضاي فعلي كشور تغييري پيدا شود، به خصوص در مناسبات داخلي به جهت اين‌كه متاسفانه برخي دوستان به دنبال اين هستند كه با بكار بردن ادبياتي كه مانوس با جايگاه آن‌ها نيست، به اين اوضاع لطمه بزنند. وي افزود: ماه رمضان ماه نزول بركات خداست. اما با توجه به مباني لفظي كه داريم، چشم‌انداز مطلوبي در اين حوزه نمي‌بينيم، ولي افق‌هاي خوب در ايام ماه رمضان و پس از آن قطعا مي‌تواند آرزوي هر مسلمان ايراني باشد چون اين مسير در تسهيل مواردي از جمله انسجام و وحدت داخلي تاثيرگذار است. مديرمسوول روزنامه فرهنگ آشتي، ادامه داد: رسانه‌ها و مطبوعات مي‌توانند در ايجاد فضاي وحدت و همدلي در كشور بخصوص بين مسوولان بسيار تاثيرگذار باشند. اما علاوه بر رسانه‌ها، ابتدا مسوولان بايد دعواها و اختلافات و تناقضات ديدگاهي خود را رسانه‌اي نكنند و ماه رمضان براي مسوولان سرآغاز اين فصل باشد كه مشكلات و تفاوت ديدگاه‌ها را در محيط‌هاي غيررسانه‌اي بيان كنند تا موجب بهره‌برداري و سوءاستفاده افرادي كه نسبت به اين موضوعات اغراض دارند، نشوند. تقواي سياسي به معناي حفظ حرمت‌ها و دقت در انتقال اطلاعات است محمدحسين فرهنگي تصريح كرد: وقتي تقواي سياسي در جامعه رواج پيدا كند، مي‌توانيم در جامعه شاهد آثاري همچون، جريان صحيح اخبار، حوادث و تحليل‌ها باشيم. اين عضو هيات رييسه‌ مجلس در گفت‌وگو با ايسنا، با تاكيد بر ضرورت رعايت اخلاق و تقواي سياسي در جامعه به ويژه از سوي مسوولان، اظهار داشت: در ماه رمضان همه خوبي‌ها با ارزش بالاتري مورد ارزيابي قرار مي‌گيرند و بدي‌ها نيز آثار منفي مضاعفي دارند و لذا رعايت اخلاق سياسي به معناي حفظ حرمت‌ها و دقت در انتقال اطلاعات و ارزيابي منطقي از رويكردها و پديده‌ها و مسائل سياسي، طبيعت آثار مثبت خود را مي‌تواند داشته باشد و حركت برخلاف آن، عوارض منفي در بر دارد. به گفته‌ي وي بيشترين آثار رعايت تقوا بر فرد مشخص است و رفتار او بازتاب‌هايي در جامعه دارد كه خود به نوبه خود مي‌تواند موجب ترويج تقوا در جامعه شود. فرهنگي افزود: رعايت تقواي سياسي، به معناي حفظ حرمت‌ها و دقت در انتقال اطلاعات و ارزيابي منطقي از مسائل سياسي است. تقواي سياسي موجب وحدت بين احزاب و گروه‌ها مي‌شود يك عضو فراكسيون اصولگرايان مجلس گفت: «تقواي سياسي» باعث انسجام و وحدت بين گروه‌ها و احزاب خواهد شد. ناصر موسوي در گفت‌وگو با ايسنا اظهار كرد: تقواي سياسي نه تنها در ماه مبارك رمضان، بلكه در طول سال بايد وجود داشته باشد. همان‌گونه كه تقوي معنوي هم تنها مختص ماه رمضان نيست. وي افزود: در واقع اگر كسي «تقواي معنوي» را دارا شود، طبق فرمايش قرآن، عزيزترين فرد نزد خدا است، يعني كسي است كه تقواي بيشتري داشته باشد، نزد خدا گرامي‌تر است. اين نماينده مجلس ادامه داد: تقواي سياسي همچنين بدان معناست كه اگر در برابر گروه و حزب مقابل خود كه از نظر سياسي با هم اختلاف‌سليقه و نظر داريم، چيزي كه واقعيت ندارد و تنها در راستاي كوبيدن طرف، گروه وحزب مقابل‌مان است را عنوان كنيم، بي‌تقوايي سياسي انجام داده‌ايم، لذا بايد هميشه رضايت خدا را در همه‌ امور مسائل سياسي، ديني و معنوي در نظر داشته باشيم. نماينده‌ مردم فلاورجان در مجلس همچنين با اشاره به نقش انكار‌ناپذير «تقواي سياسي» بر «اخلاق سياسي» تصريح كرد كه در صورتي كه همه مسوولان تقواي سياسي را به ويژه در ماه رمضان رعايت كنند، نتيجه‌ آن مي‌تواند نزديك‌شدن افراد به يكديگر، اتحاد و انسجام دركشور باشد، يعني شايد ممكن است از نظر سياسي و خط و خطوط با هم فاصله داشته باشيم، اما وقتي تقواي سياسي به وجود آيد، اين فاصله‌ها كم خواهد شد و يك انسجام و اتحاد ملي بين ملت و بيشتر بين مسوولان به وجود خواهد آمد. مسوولان بايد به تقواي سياسي بيشتر توجه داشته باشند رييس فراكسيون قرآن و عترت در مجلس شوراي اسلامي، روزه‌داري را تمريني براي خويشتنداري دانست و گفت: اگر مسوولان و مردم بتوانند رعايت لازم را در مورد تقوا داشته باشند، به هدف اصلي روزه كه دستيابي به تقواي واقعي است خواهند رسيد. لاله افتخاري در گفت‌وگو با ايسنا اظهار كرد: تقوا به معناي خويشتنداري و سپري است در مقابل رفتارهايي كه موجب آسيب رسيدن به انسان مي‌شود. يكي از وجوه و ابعاد بارز تقوا، به ويژه با توجه به اين‌كه سياست ما عين ديانت ماست، تقواي سياسي است. وي با اشاره به جايگاه خاص تقوا در دين اسلام، گفت: سياستمداران به طور خاص و مردم به طور عام بايد تقواي لازم سياسي را داشته باشند، يعني چارچوب‌ها و ضوابطي كه بايد در اين موارد لحاظ شود را مدنظر دهند و بر اساس اين چارچوب‌ها حركت كنند و بايدها و نبايدهايي را براي خودشان در نظر گيرند، مصالح مملكت را در نظر داشته باشند و بر اساس آن حركت كنند. وي افزود: در كشور ما كه تحت امر ولايت هستيم و يكي از ويژگي‌هاي انتخاب نمايندگان و رييس‌جمهور و ديگر مسوولان، پايبندي به امر ولايت است، مسوولان بايد به تقواي سياسي بيشتر توجه داشته باشند، بايدها و نبايدهايي كه مقام معظم رهبري براي مسوولان نظام بر آنها تاكيد كرده‌اند، را لحاظ كنند و نسبت به اين مسائل توجه كنند. به گفته وي، از جمله‌ي اين مسائل بحث وحدت دستگاه‌ها در عين حفظ استقلال آنهاست كه مسوولان بايد بر اين موضوع دقت لازم را داشته باشند و مسائلي كه حتي‌الامكان مي‌تواند در فضا به يكديگر متذكر شوند به طور علني و در جمع مردم مطرح نكنند كه باعث سوءاستفاده يك گروه شود. رعايت تقواي سياسي از سوي سياستمداران باعث جلب اعتماد مردم مي‌شود نماينده‌ مردم تهران در مجلس گفت: تقواي سياسي به معناي اين است كه انسان در مقابل هر آسيبي كه او را به فعاليت‌هاي سياسي غلط و خلاف مصالح مردم مي‌كشاند پرهيز كند، و در جايي كه تعارضي پيدا مي‌شود بين حق و منافع، حق را ترجيح دهد و منافع را كنار بگذارد. غلامرضا مصباحي مقدم در گفت‌وگو با ايسنا اظهار كرد: تقوا در معناي كلي به معني صيانت و حفاظت از خويش در مقابل آسيب‌ها و خطرات است، و طبعا تقواي سياسي هم به معناي حفظ و صيانت از خود در برابر خطرها و آسيب‌هاي اجتماعي است. با اين رويكرد قطعا خواهيم فهميد كه يك سياستمدار با تهديداتي روبه‌روست كه او را از راه صحيح منحرف مي‌كند. وي با بيان اين‌كه يك سياستمدار متقي كسي است كه به خاطر خدا و به خاطر خدمت به مردم فعاليت كند، افزود: اگر جز اين دو باشد هر گونه انگيزه‌اي كه به خود انسان برگردد مخالف تقواست، و هرگونه منفعتي كه نفس و هواي نفس در آن حضور داشته باشد مخالف تقوا خواهد بود. علاوه بر اين توجه به منافع باندي، حزبي و گروهي به صورت مطلق به معناي اين‌كه انسان فعاليت گروهي، حزبي و سياسي خود را بر اساس منافع حزب تعريف كند و در چارچوب منافع حزب مسائل را دنبال كند، باعث مي‌شود كه انسان حقايق را نبيند و آنچه منافع حزب و احيانا خلاف حق، راه خدا و مسائل مردم است را دنبال كند. اين عضو مجمع نمايندگان روحاني مجلس، ادامه داد: اينها آسيب‌هاي جدي است كه متوجه يك سياستمدار است و ريشه و منشأ انحرافات و بي‌تقوايي‌هاي سياسي هم همين است. البته مظاهر بي‌تقواي سياسي بسيار گسترده است و از مظاهر آن اين است كه انسان در فعاليت سياسي خود، حق را باطل و باطل را حق كند، كوچك را بزرگ و بزرگ را كوچك كند، آنچه فرعي است اصل تلقي كند و آنچه اصل است را در جاي فرعي بنشاند. البته اينها كليات است و در جزييات بي‌تقوايي سياسي دامنه‌ي وسيعي پيدا مي‌كند. مصباحي‌مقدم خاطرنشان كرد: روزه‌اي كه فرد مي‌گيرد به معناي صيانت از خود، تمرين صيانت از خود و دست يافتن به تقوا از جمله تقواي سياسي است. يعني مي‌تواند سطح مقاومت خود را در مقابل خطاها، اشتباهات و انحرافات بالا ببرد، مقاومت بيشتري داشته باشد و كوشش كند اين مقاومت را در خودش افزون كند. وي هم‌چنين يادآور شد: اگر سياستمداران يك جامعه، تقواي سياسي را رعايت كنند اعتماد مردم را برمي‌انگيزند و مردم به آنها اعتماد خواهند كرد. طبعا وقتي مردم به آنها اعتماد كنند معنايش اين است كه اين‌گونه سياستمداران را روي كار مي‌آورند و سعي مي‌كنند آنها را در جايگاه سياسي خود حفظ كنند، اما اگر تقواي سياسي رعايت نشود بالاخره روزي مسائل افشا مي‌شود و بي‌اعتمادي ميان مردم رشد مي‌كند. نماينده مردم تهران اضافه كرد: امروزه موضوعي تحت عنوان سرمايه‌ي اجتماعي مطرح است كه به بيان ديگر اسلام آن را در ادبيات اسلامي، اعتماد عمومي تلقي مي‌كند. اين سرمايه‌ي اجتماعي و اعتماد عمومي زماني محقق مي‌شود كه سياستمداران بر اساس اقتضاي تقوا عمل كنند. در اين صورت آسيب‌ها، تضادها و درگيري‌ها كاهش مي‌يابد و كار و خدمت افزايش پيدا مي‌كند. اينها نشانه‌هايي است كه اگر مردم در سياستمداران ببينند طبعا به آنها اقبال مي‌كنند و روي مي‌آورند. خروجي ماه رمضان مي‌تواند پيروزي بر فرهنگ نفاق باشد سخنگوي جامعه روحانيت مبارز گفت: نخبگان و مسوولان الگوي اخلاق و سياست براي مردم هستند. سالك در گفت‌وگو با ايسنا با تبريك فرا رسيدن ماه مبارك رمضان و بركات اين ماه اظهار كرد: علاوه بر فوايد بهداشتي كه روزه گرفتن دارد، ماه رمضان و روزه گرفتن نقشي اساسي در تكميل اخلاق و زهد و رعايت تقوا در افراد دارد. وي خاطرنشان كرد: با توجه به اين موضوع مسوولان نظام جمهوري اسلامي ايران، نخبگان، سياسون و شخصيت‌هاي حقيقي و حقوقي بايد در ماه مبارك رمضان بيش از گذشته به امر خودسازي بپردازند؛ زيرا مسووليت اين نخبگان بيشتر از مردم عادي است و لذا آن‌ها بايد مراقبت و مواظبت بيشتري نسبت به رفتار و اعمال خود داشته باشند زيرا آن‌ها الگوي اخلاق و سياست براي مردم هستند. وي با بيان اين‌كه «چشم مردم به مسوولان، عملكرد و مديريت آن‌هاست» گفت: اميدوارم كه خروجي ماه مبارك رمضان پيروزي بر نفس عماره، پيروزي بر فرهنگ نفاق و پيروزي بر دشمنان اسلام باشد. سخنگوي جامعه روحانيت مبارز ادامه داد: ان‌شاءالله بر اثر ماه رمضان شاهد قدرتي باشيم كه بتوانيم با استفاده از آيات قرآن، دعاها و انس با خداوند بزرگ و كم كردن بار گناه در جهت وحدت كلمه، حول محور حاكميت ديني حركت كنيم و در واقع پيرو اسلام ناب محمدي باشيم. ماه رمضان فرصتي براي دوري از بي‌اخلاقي‌هاي سياسي است يك استاد حوزه‌ و دانشگاه گفت: ماه مبارك رمضان فرصتي است كه انسان به خدا نزديك‌تر شود و از غرور و منيت هرچه بيشتر دوري كند. محسن غرويان در گفت‌وگو با ايسنا، با بيان اين مطلب تصريح كرد: در واقع اين فرصت فراهم مي‌شود كه سياسيون نيز در اين عرصه از بي‌اخلاقي‌هايي كه بعضا در عرصه سياست شاهد هستيم، دوري كنند و از منيت‌ها فاصله بگيرند و از منازعات و كشمكش‌هاي سياسي دوري كنند و به اخلاق الهي و اسلامي نزديك‌تر شوند. وي ادامه داد: البته اميدواريم تاثيرات ماه مبارك رمضان در رعايت اخلاق و زهد سياسي از سوي مسوولان موقتي نباشد و آن‌ها با تاثير از ماه مبارك رمضان در همه اوقات سال اخلاق سياسي را رعايت كنند. غرويان در مورد تاثيرات ماه مبارك رمضان بر جامعه اسلامي نيز گفت: ماه مبارك رمضان بايد باعث افزايش تقوا در بين مسلمين باشد و هر كس به فراخور مقتضيات زندگي خود تقوا را رعايت كند. اين استاد حوزه و دانشگاه در ادامه عنوان كرد: سياسيون تقواي سياسي را بيشتر رعايت كنند، مردم عادي نيز طوري عمل كنند كه رضايت خدا در كارشان باشد، به شخصيت افراد توهين نشود، حقوق و آزادي‌هاي افراد تضييع نشود و هر كس براي ديگري ارزش قائل باشد. تقواي سياسي به معناي پرهيز از مسايل ايجاد كننده تشنج است يك عضو فراكسيون روحانيون مجلس با بيان اين‌كه تقواي سياسي به معناي پرهيز از پرداختن به مسائلي است كه در جامعه تشنج و اختلاف ايجاد مي‌كند، گفت: انسان در همه موارد از جمله در مساله‌ اخلاق سياسي بايد مسائل شرعي و ديني را مراعات كند. محمدرضا اميري كهنوج در ارزيابي از معناي «تقواي سياسي» به خبرنگار ايسنا، گفت: ماه رمضان ماه مهماني خداست و در واقع ماهي است كه طبق روايات همه شياطين در غل و زنجير هستند. ماه رمضان، ماه خودسازي و تهذيب نفس است. وي افزود: ساختار بشر به گونه‌اي است كه حداقل به اين مساله نياز دارد كه يك‌ماه از سال را به مسائل روحي، رواني، اخلاقي و تربيتي و تهذيب نفس خود بپردازد. درواقع در همه‌ي مسائل از جمله اخلاق سياسي، اخلاق اجتماعي، خانوادگي و اقتصادي و... بايد مسائل ديني، شرعي و مذهبي را رعايت كند، ‌ به خصوص در مساله‌ي اخلاق سياسي. نماينده مردم كهنوج در خانه ملت با بيان اين‌كه تقواي سياسي به اين معناست كه از پرداختن به مسائلي كه در جامعه تشنج و اختلاف ايجاد مي‌كند و يا اين‌كه به وحدت و انسجام ملي و اجتماعي ضربه بزند، بپرهيزيم، افزود: در واقع در موضع‌گيري بايد مسائل اخلاقي رعايت شود. در نظر گرفتن خدا در بيان واقعيات و نوشتن مطالب و هم‌چنين نپرداختن به مسائلي كه سودي به حال جامعه و مردم ندارد، همان تقواي سياسي است. وي خاطرنشان كرد: اگر به آمار و ارقام نگاه كنيم، در ماه رمضان خداوند تبارك و تعالي عنايتي به انسان‌ها دارد و خود به خود جرائم و كارهاي خلاف كاهش مي‌يابد كه اين نتيجه‌ي همين پرهيزگاري است كه در ماه مبارك رمضان همه به آن تقيد پيدا مي‌كنند. وي تصريح كرد: در مسائل سياسي هم اگر ماه مبارك رمضان بتواند تاثير خود را براساس تهذيبي كه فرد انجام داده، داشته باشد، قطعا بعد از ماه مبارك رمضان اين تاثير‌گذاري بر فرد باقي خواهد ماند، مشروط به اين‌كه از اندوخته‌هاي معنوي خود در ماه مبارك رمضان مراقبت كنيم. اميري كهنوج در پايان تصريح كرد: اما اگر اين مسائل را مراقبت و حفظ نكنيم، ممكن است چند روز بعد از پايان ماه رمضان رويه‌هاي سابق ادامه پيدا كند و مجددا به همان گذشته قبل از ماه رمضان برگرديم. هر قدمي براي نزديك‌تر كردن خودي‌ها به يكديگر، مصداق تقواي سياسي است يك عضو ارشد جامعه مدرسين حوزه‌ علميه قم گفت: روح روزه از نگاه قرآن كريم تقواست و تقوا عام‌ترين مفهوم اخلاق است كه همانند خون در پيكره نظام اخلاق اسلامي در جريان است. سيداحمد خاتمي در گفت‌وگو با ايسنا با اشاره به اين‌كه «خطيب نمازجمعه در خطبه‌هايش به همين دليل مردم را به رعايت تقوا دعوت مي‌كند» خاطرنشان كرد كه «تقوا عنواني است كه زيرمجموعه‌هاي بسياري دارد و تقريبا تمام زندگي را شامل مي‌شود» و ادامه داد: از جمله ابعاد مهم تقوا، تقواي سياسي است. تقواي سياسي مراقبت از گرفتن موضع‌گيري و تصميم هاي غيرخدايي است. تقواي سياسي يعني اين‌كه دراتخاذ همه‌ مواضع سياسي، انسان به اين موضوع توجه داشته باشد كه آيا خداوند از اين تصميم راضي است يا نه؟ از مصاديق بارز تقواي سياسي تلاش در جهت تقويت نظام اسلامي است و تضعيف و تخريب نظام اسلامي ضدتقواست. وي با بيان اين‌كه «از مصاديق بارز تقواي سياسي ولايت‌مداري است» اظهار كرد: آن‌چنان كه رواياتي در همين موضوع از امام صادق (ع) رسيده است؛ بنابراين تخريب ولايت از مصاديق بارز بي‌تقوايي سياسي است. تقواي سياسي تلاش در جهت وحدت جامعه است. اصلاح بين‌الاثنين (آشتي بين دو نفر)؛ در روايات بر اين موضوع تاكيد بسيار زيادي شده حتي از مولا علي نقل شده است كه اصلاح، ثوابش از نماز و روزه بيشتر است. در واقع نزديك كردن دل‌ها از مصاديق تقواي سياسي است. هر قدمي كه در جهت نزديك‌تر كردن خودي‌ها به يكديگر برداشته شود از مصاديق بارز تقواي سياسي است. وي هم‌چنين با تاكيد بر اين‌كه «تقواي سياسي يعني نقد منصفانه و مودبانه» خاطرنشان كرد: به كار بردن ادبيات توهين به بهانه‌ نقد، با تقواي سياسي سازگار نيست. بايد نقد منصفانه داشت، اما توهين نكرد. تقواي سياسي يعني تسليم شدن در برابر حق. امام حسن (ع) طبق نقل قولي فرموده‌اند؛ «ما اهل بيت هستيم و وقتي حق را دانستيم به آن تمسك مي جوييم». در اين سخن، امام مجتبي (ع) تقواي سياسي را به حق‌مداري تعبير مي‌كند؛ چراكه اصرار بر سخن باطل كاري نادرست است. اين عضو جامعه‌ مدرسين ادامه داد: ماه رمضان ماه تقواست، ماه تمرين است كه در عرصه‌ سياسي بكوشيم، خدايي موضع بگيريم و پيوسته خدا را در نظر داشته باشيم. وي افزود: از ديگر مصاديق بارز تقواي سياسي، قانون‌مداري است. همه قوانيني كه در نظام جمهوري اسلامي ايران از مسير قانوني مي‌گذرد، پشتوانه قانون الهي دارد؛ يعني مورد تاييد ولي فقيه قرار گرفته است و اطاعت از ولي فقيه واجب شرعي است، بر اين اساس تقواي سياسي اقتضاء مي‌كند كه همگان در برابر قانون تسليم باشند؛ چراكه آرامش، رشد و ارتقاي نظام اسلامي از اين رهگذر مي‌گذرد. تطبيق نظرات با باورهاي اصلي انقلاب در ماه رمضان مورد توجه قرار گيرد يك عضو شوراي مركزي جمعيت ايثارگران انقلاب اسلامي، با بيان اين‌كه رعايت باورها و اخلاقيات در عمل در ماه مبارك رمضان ظهور و بروز بيشتري پيدا مي‌كند و جوارح و جوانح ما را در بر مي‌گيرد، گفت: آن‌چه در سياست نيازمند آن هستيم حركت كردن طبق شاخص‌ها و اخلاقيات است. مجتبي شاكري در گفت‌وگو با ايسنا، اظهار كرد: تطبيق دادن تحليل‌ها و نظرات با باورهاي اصلي انقلاب و قرار دادن باورهاي اصلي به عنوان شاقول از كارهايي است كه در ماه مبارك رمضان بايد مورد توجه قرار گيرد. وي با اشاره به اين‌كه سياست شعبه‌اي از ديانت است، تصريح كرد: همانطور كه در ماه رمضان نسبت به امور فردي خود دقت مي‌كنيم تا آن‌ها را به درستي در عمل و انديشه رعايت كنيم در مسائل اجتماعي و جمعي نيز بايد در رفتار و عمل دقت كنيم. اين عضو جمعيت ايثارگران، با بيان اين‌كه اين باور بايد در لحظه لحظه‌هاي زندگي ما باشد كه خدا ناظر بر اعمال ما است، تصريح كرد: توجه به اين موضوع كه خدا در لحظه لحظه زندگي ما حضور دارد در ماه‌هايي با اعمالي مثل روزه گرفتن و مراجعه بيشتر به قرآن و احيا گرفتن عجين مي‌شود و تذكري است براي اين‌كه توجه به ناظر بودن خدا بعد از ماه مبارك رمضان هم اتفاق افتد و استمرار رعايتي باشد كه در ماه رمضان داشته‌ايم و اين رعايت‌ها ملكه نفساني ما شود و در فكر و عمل ادامه دهيم تا سرمايه‌اي كه در شب‌هاي قدر بدست آورديم از دست نرود. ماه رمضان فرصتي براي بازنگري در نوع عملكرد و رفتارهاست معاون حقوقي و پارلماني وزير كشور دولت هشتم گفت: ماه رمضان مي‌تواند فرصتي براي بازنگري در نوع عملكرد و رفتارها باشد. محمود ميرلوحي در گفت‌وگو با ايسنا با تاكيد بر رعايت اخلاق در دين اسلام اظهار كرد: وقتي حضرت امام (ره) مي‌فرمودند كه سياست ما عين ديانت ماست، منظور اين بود كه سياست ما هم اخلاقي است، و بنا نداريم به هر قيمتي براي حفظ قدرت هر اقدام غيراخلاقي را انجام دهيم. وي ادامه داد: البته در دهه اول انقلاب تا حد زيادي اين امر از سوي سياسيون مراعات مي‌شد، اما متاسفانه برخي اخلاق سياسي را رعايت نمي‌كنند و در مقابل بسياري از اشتباهات اين افراد حتي عده‌اي از كساني هم كه ادعاي ديانت دارند، سكوت مي‌كنند و اين جاي نگراني شديد دارد. وي با انتقاد از «افراط و تفريط‌ها درخصوص بهترين دوستان انقلاب و ياران امام (ره)» خاطرنشان كرد: اگر بناست در جاده اصلي اخلاق اسلامي حركت كنيم، بايد در رفتارمان بازنگري و اصلاح جدي داشته باشيم و در اين خصوص از مناسب‌ترين فرصت‌ها، ماه رمضان است. اين فعال سياسي اصلاح‌طلب گفت: اميدواريم سياست ما اخلاقي شود و اخلاق در گفتار، شيوه تصميم‌گيري و نگاه‌مان به مسائل رعايت شود. ولي بايد گفت امروز با اخلاق سياسي بسيار فاصله داريم. صاحبان تقواي سياسي‌ افراطوتفريط‌هاي سياست رانمي‌پذيرند يك عضو فراكسيون اصولگرايان مجلس با بيان اين‌كه در «تقواي سياسي» عنصري به نام عقلانيت مورد نياز است، گفت: البته عقلانيت سركش و ابزاري مدنظر نيست، ضمن آن‌كه بحث عدالت بايد در تقواي سياسي مطمع نظر باشد. جهانبخش محبي‌نيا، عضو هيات رييسه‌ي مجلس شوراي اسلامي، در گفت‌وگو با ايسنا، اظهار داشت: تقوا يك واژه‌اي است كه در اثر ممارست در تهذيب نفس و صرفا در مسير حضرت حق بدست مي‌آيد و اگر فرد به آن جايگاه رسيد، در همه وجوه زندگي فردي و اجتماعي، ميزان و اصولي را بدست خواهد آورد. وي تصريح كرد: اگر بخواهيم كالبدشكافي عميق‌تري انجام دهيم و از فرصتي كه به جد ذي‌قيمت است، استفاده موسع و عميق و كاركردي داشته باشيم، شايد بتوان گفت تقوا در حوزه‌ي مسائل سياسي بيشتر براي ما كاربرد دارد. محبي‌نيا افزود: تقواي سياسي، يعني افسار مركب سياست كه زير پاي نخبگان، سياستمداران و صاحبان قدرت است در دست تدين، انصاف، عدالت و توحيد. نماينده مردم مياندوآب در خانه‌ ملت، با بيان اين‌كه اردوگاه سياست، اردوگاه بسيار حساسي است، خاطرنشان كرد: در خيلي مواقع انسان به اشتباه از فرصت‌ها و موقعيت‌ها استفاده ابزاري مي‌كند، كه اگر در آن موقعيت و عرصه نباشد به راحتي مي‌تواند تشخيص دهد كه آيا نگاه، موضع‌گيري، سخنراني و اظهار عقيده به خاطر خدا و از باب اصلاح بين امور و اصلاح بين ذات هست يا به خاطر شيفتگي و خودشيفتگي و خود غرق شدن در سيراب نمودن نفسي است كه انسان را وادار به موضع‌گيري، سخنراني يا اظهار عقيده مي‌كند. وي با بيان اين‌كه تقواي سياسي را در اين عرصه بزرگ‌مرداني همچون شهيدان باهنر، رجايي و بهشتي داشتند، اظهار داشت: اينها از جمله افرادي بودند كه افراط و تفريط‌هاي عالم سياست را قبول نكردند و با «توكلت علي ا... و «كفي با ا... وكيلا» با نگاه توحيدي و مهدوي با قدرت وارد اين عرصه شدند و براي خود نيكنامي بدست آوردند. اين عضو هيات رييسه‌ مجلس شوراي اسلامي در ادامه گفت‌وگو با ايسنا، با اشاره به حديثي كه مرحوم كافي در باب تقواي سياسي آن را نقل كرده است، گفت: در اين حديث آمده است كه در مواقعي كه ميل به صحبت كردن داريد، خاموش باشيد و در مواقعي كه ميل به خاموشي داريد، صحبت كنيد؛ يعني گرايش‌ها و نفس انسان نبايد مبناي فرياد و سكوت، اظهار عقيده و موضع‌گيري باشد. محبي‌نيا دو عنصر عقلانيت و عدالت را دو عنصر مورد نياز در تقواي سياسي دانست و گفت: اگر در گرماگرم رقابت و يا كينه و خصومت مواظبت نكنيم در بسياري از موارد به ناحق دست به تضعيف انسان‌ها و تضعيف موقعيت‌ها خواهيم زد كه مورد پسند خداوند نيست. وي يادآور شد: در سيره‌ي علي بن ابيطالب (ع) نيز مي‌خوانيم كه در معركه‌ي جنگ نيز وقتي شمشير برمي‌كشيد به آينده افراد و احتمال اين‌كه حريف او به دين اسلام و به حقيقت اسلام بگرود مي‌انديشيد؛ در اين راستا هر چند بايد گفت كه امام علي (ع) در موقعيتي بسيار برتر و غيرقابل مقايسه با ما انسان‌ها زندگي مي‌كرد اما مي‌توانيم نسيمي از آن نگاه عدالت‌جويانه را بر زندگي خود حاكم كنيم. نماينده مردم مياندوآب در خانه‌ي ملت معتقد است: كانون‌هاي تقواي سياسي در جامعه‌ي ما ضعيفند، مرداني كه صاحب تقواي سياسي هستند، خموشند و آنها كه به اين بركت الهي اعتنايي نمي‌كنند، متاسفانه بدجور مي‌تازانند. در نتيجه، تقواي سياسي در سطحي ضعيف مورد پاسداشت و نگهباني ماست و اگر به شكل اورژانسي و فوري از شرط‌ها و ربط‌هاي سياسي حفاظت الهي و رمضاني به عمل نياوريم كانون‌هاي تخريب، توطئه، دسيسه، ترور، افترا و تهمت به جوشش خواهند آمد. محبي‌نيا گفت: لازمه‌ تعديل و تضعيف اين كانون‌هاي كينه، پناه بردن به مدارا، سازش و نيم نگاهي به مشيت حضرت حق است كه در هر جزء و حزبي از قرآن انسان‌ها را به سازش و برگشت به خدا دعوت مي‌كند و امكان اصلاح، توبه و برگشت را براي انسان به صورت زيبايي خنياگري مي‌كند. ماه رمضان براي سالم‌سازي رفتارها و نيات سياسي فرصتي گران‌بهاست يك نماينده سابق مجلس با بيان اين‌كه روزه آثار عميق معنوي و اخلاقي و اجتماعي دارد، گفت: دستاوردهاي معنوي، اخلاقي و اجتماعي ماه رمضان در سياست هم بروز مي‌كند. رضا طلايي‌نيك در گفت‌وگو با ايسنا، اظهار كرد: چون سياست ماهيت اجتماعي دارد و در حوزه امور انساني قرار دارد، معنويت و آثار اخلاقي و اجتماعي ماه رمضان مي‌تواند در رفتار و رويكردهاي سياسيون تاثيرگذار باشد. وي با اشاره به اين‌كه سياست در نگاه ديني بايد از مبناي معنوي، اخلاقي و ارزشي برخوردار شود، تصريح كرد: در سياست اسلامي، امكان جدايي از معنويت، اخلاق و ارزش‌ها وجود ندارد، لذا معنويت در سياست مي‌تواند از دستاوردهاي درك واقعي ماه رمضان باشد. اين كارشناس مسايل راهبردي با ابراز تاسف از اين‌كه معنويت، اخلاق و ارزش‌گرايي در سياست‌ كم‌رنگ شده است، افزود: براي جبران فاصله‌ها از معنويت، اخلاق و ارزش‌هاي رفتاري در سياست بايد از ماه رمضان كمك گرفت. وي خاطرنشان كرد: خدامحوري و تكليف‌گرايي با استعانت از بركات ماه رمضان مي‌تواند سياست را در مسير الهي قرار دهد. طلايي‌نيك با بيان اين‌كه ترجيح دادن منافع ملي و تكليف‌گرايي به جاي منافع شخصي و سياسي با اتكا به معنويت و درس‌هاي رمضان ميسر است، گفت: پديده تلخ خودتبليغي و تلاش براي منفعت طلبي سياسي به جاي اهتمام به منافع ملي و تحقق آرمان‌هاي نظام در برخي از رفتارهاي سياسي مشهود است و ماه رمضان فرصت‌ گران‌بهايي براي خودسازي سياسي بر مبناي تقويت معنويت، تقوا و اخلاق در سياست است. اين نماينده سابق مجلس بيان كرد: متناسب با ميزان درك حقيقي از درس‌هاي ماه رمضان امكان نزديكي ميدان سياست به ارزش‌هاي الهي وجود دارد و اتكا به درك درست از معنويت، اخلاق و تمرين تقوا در ماه رمضان بسياري از ناهنجاري‌ها در سياست را كاهش مي‌دهد، لذا به ميزان توجه به درك معنوي و جامع از تعاليم ماه رمضان امكان تحول در رفتارها و اهداف سياسي وجود دارد. طلايي‌نيك با تاكيد بر اين‌كه بايد از ماه رمضان براي متعالي كردن اهداف سياسي و كم كردن منفعت‌طلبي‌هاي شخصي و دنيوي استفاده كرد، گفت: سياست با دور شدن از معنويت و خدامحوري به عرصه دنياطلبي حتي با ظواهر ارزشي مبدل مي‌شود و ماه رمضان براي خودسازي همه جانبه و سالم‌سازي رفتارها و نيات سياسي فرصت گران‌بها است. سياستمداران از فرصت ماه رمضان براي افزايش تحمل خود در برابر ديدگاه‌هاي مخالف استفاده كنند يك عضو شوراي مركزي حزب موتلفه اسلامي گفت: سياستمداران ما مي‌توانند از فرصت خوب ماه مبارك رمضان استفاده كنند و از هرآنچه باعث مي‌شود آبروي افراد در خطر بيفتد، خودداري كنند. ذاكري در گفت‌وگو با ايسنا، با بيان اين‌كه ماه رمضان فرصت مناسبي براي بندگي و در نظرگرفتن تقواي سياسي از سوي سياستمداران و فعالان سياسي است، اظهار كرد: با توجه به چنين امري در عرصه سياست نبايد هر تحليلي را ارائه داد و هر خبري كه احتمال مي‌رود منبع موثق ندارد را نشر دهيم. وي افزود: بايد سعي كنيم در اين ماه بياموزيم كه مي‌توانيم نسبت به سخنان برادرانمان و ديدگاه‌هاي مخالف آنان تحمل داشته باشيم. اين عضو شوراي مركزي حزب موتلفه اسلامي تاكيد كرد: به طور طبيعي اگر بتوانيم مراحل تقوا را طي كنيم جايگاه اصلي اين جمله كه "سياست ما عين ديانت ماست" تجلي پيدا مي‌كند و ظهور و بروز آن در سياستمداران ديده مي‌شود، آن‌گاه سياست رنگ و بوي اسلامي مي‌گيرد و لحظه لحظه حضور افراد در اين عرصه عين ديانت خواهد بود. وي توجه به شروطي كه اسلام در امر سياست مدنظر قرار داده است را از سوي سياستمداران ضروري خواند و خاطرنشان كرد: برادران و خواهران سياستمدار ما مي‌توانند از فرصت خوب ماه مبارك رمضان استفاده كنند و از هرآنچه باعث مي‌شود آبروي افراد در خطر بيفتد و انسجام و وحدت ملي خدشه‌دار شود خودداري كنند. ذاكري گفت: وقتي سياستمداران ما بر اين جمله واقف شوند كه خدا بر تمامي اعمال ما ناظر است آن‌گاه از فكر تعدي به حقوق مردم و تخريب شخصيت افراد و كسب قدرت نامشروع و اختلاف‌افكني بين مردم، همچنين ايجاد تفرقه و انشقاق در صف يكپارچه ملت خودداري و دوري مي‌كنند. اين عضو شوراي مركزي حزب موتلفه اسلامي با مورد توجه قرار دادن برگزاري مراسم افطاري از سوي سياستمداران در ماه مبارك رمضان اظهار كرد: برخي به دنبال اين هستند كه با برپايي سفره‌هاي افطاري، برخي از انگيزه‌هاي سياسي خود را به ديگران القا كنند، اين در حالي است كه بهتر است اين سفره‌ها ما را به همدلي، تقوا و تاليف قلوب نزديك كند و باعث سوء استفاده نشود. رعايت تقواي سياسي ازسوي مسولان، امر به معروف و نهي از منكررا موثرترمي‌كند نماينده مردم زرند در مجلس شوراي اسلامي معتقد است: اگر تقواي سياسي از سوي نخبگان و مسوولان كشور رعايت شده و در اين مسير از تهمت‌زني‌ها و افتراها پرهيز شود؛ قطعا جامعه به سمتي پيش مي‌رود كه در آن سياست ما عين ديانت ما و ديانت ما عين سياست‌مان خواهد شد. حسين اميري خامكاني در گفت‌وگو با ايسنا با تاكيد بر ضرورت رعايت تقواي سياسي در همه ايام سال به ويژه ماه مبارك رمضان عنوان كرد: نظام اسلامي ايران در درجه اول براساس يك انقلاب فرهنگي شكل گرفت و در راس اهداف اين انقلاب، ايجاد تحول فرهنگي و توجه به ارزش‌هاي ديني بود. وي با يادآوري اين‌كه مهم‌ترين ايراد و اشكالي كه به رژيم‌هاي گذشته گرفته مي‌شد عدم پايبندي آنها به ارزش‌هاي ديني در حكومت‌مداري و اداره كشور بود، خاطرنشان كرد: انقلاب فرهنگي ايران يك نظام اسلامي بر پايه ارزش‌هاي ديني در همه بخش‌هاست و يكي از شعارهاي اصلي ما هم همواره اين بود كه سياست ما عين ديانت ما و ديانت ما عين سياست ما است. به اين معنا كه رعايت ارزش‌هاي ديني در امور سياسي بسيار اهميت دارد. اين عضو كميسيون انرژي مجلس رعايت تقواي سياسي براساس ارزش‌هاي ديني را در رعايت اموري همچون تهمت نزدن، ‌ دروغ نگفتن و افترا نزدن دانست و گفت: همانطور كه اخيرا مقام معظم رهبري مجددا فرمودند حتي در خصوص دشمنان اگر قرار است حرفي زده شود بايد با رعايت كامل انصاف باشد، كه رعايت اين مسائل طبيعتا در خصوص افراد و گروه‌هاي داخل كشور نيز از اهميت بيشتري برخوردار است. اميري خامكاني، انصاف در قضاوت و دروغ نگفتن را از جمله مولفه‌هاي تقواي سياسي و از ارزش‌هاي ديني برشمرد و با تاكيد بر رعايت اين گزينه‌ها در امور سياسي ادامه داد: افرادي كه در امور سياسي فعال هستند الگوهاي اجرايي و سياسي مردم‌اند، لذا اگر تقواي سياسي و ارزش‌هاي ديني از سوي آنها رعايت شود قطعا پذيرش رعايت اين مولفه‌ها از سوي مردم راحت‌تر مي‌شود، و البته نصايح و صحبت‌هايي كه اين افراد براي مردم مي‌كنند براي ملت قابل پذيرش‌تر است. اين عضو فراكسيون خط امام (ره) ادامه داد: اگر ما همواره به جوانان گوشزد مي‌كنيم كه نبايد به امواج خارج از كشور توجه كنند، در داخل كشور نيز بايد ارزش‌ها و تقوا به ويژه در بين مسوولان بيشتر رعايت شود و رعايت اين مولفه‌ها در درجه اول بستگي به اين دارد كه با مخالفين و منتقدان، با تقوا برخورد شود و قطعا اگر به اين مرحله برسيم امر به معروف و نهي از منكر‌ها هم موثرتر خواهد بود. اميري‌ خامكاني گفت: خوب است كه در اين ماه هر كس در پيش وجدان خود قضاوت كند كه چقدر براي خدا كار كرده و چقدر موضع‌گيري‌هايش بر اين اساس انجام مي‌شود. وي با تاكيد بر رعايت تقواي سياسي از سوي نخبگان و مسوولان كشور خاطرنشان كرد كه در همه ايام بويژه در ماه مبارك رمضان، پرهيز از تهمت‌زني‌ها و افتراها بايد سرلوحه كار همگان بويژه نخبگان و مسوولان كشور باشد. اميدوارم با رعايت تقواي سياسي شاهد نزديكي و تعامل هر چه بيشتر قوا باشيم رييس كميسيون آموزش و تحقيقات مجلس با تاكيد بر اين‌كه اميدوارم ماه مبارك رمضان باعث شود تنش‌هاي سياسي در كشور كم و از آن‌ها اجتناب شود، اظهار داشت: اين تنها به اين علت روي مي‌دهد كه از قانون تبعيت نمي‌شود و يا تفسيرهايي از قانون اساسي مي شود كه مخل وحدت قواي كشور است. علي عباسپور تهراني‌فرد در گفت‌وگو با ايسنا، اظهار داشت: ماه رمضان ماه رحمت خداوندي است و طبق دستورات اسلام، نسبت به نكوداشت و احترام به برادر مومن سفارش شده است، لذا سياستمداران و مسوولان بايد اين مساله را بيشتر در نظر قرار دهند. وي تاكيد كرد: با توجه به اين‌كه مسوولان بيشتر در ديد عامه مردم هستند، بايد تقواي سياسي را بيشتر رعايت كنند، نبايد اقداماتي انجام دهند كه به وحدت ملي لطمه وارد شود. نماينده تهران اظهار اميدواري كرد كه با رعايت تقواي سياسي شاهد نزديكي و تعامل هر چه بيشتر قوا و همه نهادهاي نظام كه در چارچوب قانون اساسي فعاليت دارند باشيم. وي در پايان تاكيد كرد: بايد از تهمت‌زدن‌ها، خارج از قانون عمل كردن و خلاف قانون اساسي اقدام نمودن در راستاي عمل به تقواي سياسي پرهيز كرد. رعايت انصاف و عدالت در موضع‌گيري‌ها همان تقواي سياسي است يك عضو فراكسيون اصولگرايان مجلس شوراي اسلامي، «تقواي سياسي» را در رعايت «انصاف، عدالت، صداقت و حقيقت» در موضع‌گيري‌هاي سياسي، اظهارنظرها و تصميم‌گيري‌هاي مرتبط با امور جامعه و فعاليت‌هاي سياسي دانست و گفت: پرهيز از تنش‌ها، افزايش اعتماد عمومي و تشويق افراد براي حضور در جامعه از جمله آثار مثبت وجود تقواي سياسي در جامعه است. ناصر سوداني در گفت‌وگو با ايسنا اظهار كرد: كسي كه مي‌خواهد در عرصه‌ي سياسي فعاليت كند، همواره بايستي اين موضوع را مدنظر داشته باشد كه تمامي حركات، سكنات، اظهارنظرها، موضع‌گيري‌ها، گرايش‌ها و حب و بغض‌هاي او در ترازوي الهي سنجيده مي‌شود. از اينرو بايستي احساس حضور در پيشگاه خدا، مانع از خارج شدن فعالان سياسي از دايره‌ي حقيقت و صداقت شود كه اين همان معناي «تقواي سياسي» است. وي در ادامه يادآور شد: در صورتي كه در جامعه تقواي سياسي حاكم باشد، گفتمان‌هاي سياسي در چرخه‌ي انصاف، آرامش، منطق و حقيقت‌يابي گردش خواهد داشت كه نتيجه‌ي اين موضوع به وجود آمدن انتقادهاي سازنده، احترام متقابل به يكديگر و بدست آوردن آرا و نظرات در فضاي سالم در جهت آزادي بيان و اظهارنظرهاي واقعي و مهار احساسات است. نماينده‌ي مردم اهواز در خانه‌ي ملت، ادامه داد: خارج نشدن از گردونه‌ي عقلانيت و خردورزي و در نهايت تضارب آراء از جمله آثار اتخاذ تقواي سياسي از سوي سياستمداران در جامعه است كه به انتخاب احسن و حركت به سمت اعتلاي فرهنگ سياسي و در نهايت به وجود آمدن جامعه‌اي متمدن و برخوردار از آرامش و تعالي منجر خواهد شد. سوداني همچنين با تاكيد بر اين‌كه مسوولان با اتخاذ چنين روشي و تقواي سياسي از ايجاد تنش و رويارويي با روش‌هاي هزينه‌بردار جلوگيري مي‌كنند، گفت: در اين شرايط علاوه بر افزايش اعتماد عمومي، صاحب‌نظران و افراد منصف و فعالان سياسي براي حضور در جامعه و اظهارنظر تشويق مي‌شوند. عضو فراكسيون اصولگرايان مجلس در پايان، اظهار كرد: مسوولان با اتخاذ تقواي سياسي در جامعه شرايط جامعه را به گونه‌اي فراهم مي‌كنند كه ديگر به مقوله‌ي سياست به چشم احترام نگاه مي‌شود و اختلافات بين سياستمداران برطرف خواهد شد كه در بستر آن مي‌توان از بهترين نظرات براي پيشرفت و اعتلاي نظام استفاده كرد. با رعايت تقواي سياسي همه‌ اختلافات قابل حل است يك عضو هيات رييسه‌ي مجلس شوراي اسلامي، معتقد است كه با رعايت «تقواي سياسي» همه‌ي اختلافات در جامعه حل خواهد شد. احمد ناطق نوري در گفت‌وگو با خبرنگارايسنا، عامل همه‌ي اختلافات در يك جامعه كه باعث تفرقه و تشتت مي‌شود را غيبت، تهمت و دروغ عنوان كرد و گفت: اجتناب از اين مولفه‌ها كليد حل همه‌ي مشكلات است كه رعايت اين موارد در فضاي سياسي كشور نيز بسيار موثر خواهد بود. نماينده‌ي مردم نور و محمودآباد در خانه‌ي ملت، ماه مبارك رمضان را پالايش كننده‌ي جسم، جان، روح و فكر انسان‌ها دانست و گفت: در اين ماه تنها شب‌زنده‌داري‌ها ملاك نيست، ضمن آنكه تقوايي كه همگان سعي مي‌كنند در اين ايام بيشتر رعايت كنند، بايد در طول سال نيز مراعات شود. اين عضو فراكسيون اصولگرايان تقواي سياسي را مستتر در رعايت تقواي الهي دانست و گفت: در فضاي سياسي كشور، آن كسي موفق و سربلند خواهد بود كه تقواي سياسي داشته باشد والا بي‌تقوايي و بي‌اخلاقي قطعا هم به شخص و هم به جامعه ضربه مي‌زند. اين عضو هيات رييسه‌ي مجلس شوراي اسلامي، در پايان گفت‌وگوي خود با ايسنا، رعايت اخلاق و عصمت سياسي را سرمنشا رفع اختلافات در كشور عنوان كرد. تقواي سياسي به معناي در نظر گرفتن اخلاق و منافع ملي است يك عضو شوراي مركزي فراكسيون اصولگرايان مجلس شوراي اسلامي «تقواي سياسي» را به معناي «بيان مطالب و سخنان از سوي سياستمداران با در نظر گرفتن اخلاق، منافع ملي و حقانيت مطالب» عنوان كرد و گفت: با تقواي سياسي هيچ‌گاه دعواهاي كاذب به وجود نمي‌آيد. اسماعيل كوثري، نماينده مردم تهران در گفت‌وگو با ايسنا، اظهار كرد: تقواي سياسي بدان معناست كه بيان مطالب براساس حقانيت موضوع باشد، به گونه‌اي كه مطالب درست منتقل شود و اگر ضرورتي براي طرح موضوعي وجود ندارد، آن را مطرح نكنند، زيرا نبايد هر راستي را بيان كرد. وي با تاكيد بر تاثير بسيار تقواي سياسي در اخلاق سياسي، گفت: با توجه به اين‌كه همواره مردم در همه شرايط به مسوولان نگاه مي‌كنند، اگر مسوولان به جا سخن گفته و مطلبي را بزرگ يا كوچك نكنند، آن گاه شاهد خواهيم بود كه اخلاق سياسي در جامعه به بهترين نحو حاكم مي‌شود. نماينده مردم تهران درخانه ملت در ادامه تاكيد كرد: در صورتي كه مسوولان با اتخاذ تقواي سياسي مطالباتشان را ضمن در نظر گرفتن اخلاق، منافع ملي و حقانيت بيان كنند، آن گاه در هيچ شرايطي دعواهاي كاذب به وجود نمي‌آيد كه اين يك از آثار داشتن تقواي سياسي در جامعه است. كوثري در پايان اظهار كرد: در شرايطي كه اختلاف بر سر مسايل جزيي به وجود نيايد و مطالب براساس واقعيات از سوي مسوولان بيان شود، مردم نيز تقواي سياسي را رعايت كرده و آنگاه شاهد جامعه‌اي مطلوب و خوب خواهيم بود. مهم‌ترين دستاوردرعايت تقواي سياسي، اتحادوانسجام در كشور است يك عضو فراكسيون اصولگرايان مجلس مهم‌ترين دستاورد رعايت تقواي سياسي از سوي سياسيون و مسوولان كشور را ايجاد اتحاد و انسجام در كشور عنوان كرد. عسگر جلاليان، عضو كميسيون انرژي مجلس شوراي اسلامي در گفت‌وگو با خبرنگار ايسنا، با اعتقاد به اين كه به هر ميزان كه تبعيت از رهبر معظم انقلاب در حركت سياسيون و نخبگان سياسي بيشتر ديده شود، اخلاقي سياسي نيز بيشتر مراعات خواهد شد، ادامه داد: يكي از مهم‌ترين دستاوردهاي رعايت تقواي سياسي، اتحاد و انسجام ملي است. وي با بيان اين‌كه اتحاد ملي هم‌چنين باعث تقويت روحيه‌ي مضاعف كار و تلاش در جامعه مي‌شود، افزود: خروجي اين مهم عمران و آباداني در كشور است. جلاليان ادامه داد: درصورتي كه تقوا و اخلاق سياسي در جامعه از سوي سياسيون رعايت شود، نقدها منصفانه و نه مغرضانه خواهد بود و همه‌ي ما در چارچوب يك اخلاق حرفه‌يي و منصفانه سياسي مي‌توانيم به درستي حركت كنيم. اين عضو كميسيون انرژي مجلس تاكيد كرد كه با در نظر داشتن تقواي سياسي، هدف از نقدها، تخريب و تضعيف نخواهد بود و با اتحاد و انسجام جامعه مي‌تواند حركت كند. وي رعايت تقواي سياسي و به عبارتي اخلاق حرفه‌اي را از ضروريات فضاي امروز جامعه دانست و گفت: بدون رعايت تقواي سياسي و ملاحظات ارزشي در حوزه‌ي سياسي نمي‌توان كاري انجام داد كه به حال مردم مفيد فايده باشد. نماينده دير و كنگان در مجلس رعايت تقوا از سوي سياسيون را در درجه اول براي خودشان و پس از آن براي مردم موثر دانست و گفت: اگر در فضاي سياسي كشور اخلاق سياسي رعايت شود، قطعا اخلاق كاري هم رعايت خواهد شد و اگر قرار باشد كه در اين راستا حركت شود سرلوحه رعايت اين اخلاق و تقوا بايد تبعيت از فرمايشات و ايده‌هاي مقام معظم رهبري يعني بروز ولايت پذيري در جامعه باشد. &amp; nbsp; 
 شروين تقوي، دانشجوي دكتري مهندسي برق دانشگاه caltech با طراحي سيستم توليد انرژي برق از امواج صوتي براي تحقق ايده خلاقانه استفاده از صوت به عنوان منبعي پاك و ارزان براي توليد انرژي تلاش مي‌كند. به گزارش خبرنگار «پژوهشي» خبرگزاري دانشجويان ايران (ايسنا)، در طرح پيشنهادي وي، يك آنتن بشقابي صداهاي بلند فرودگاه‌ها يا بزرگراه‌ها را از طريق ميكروفن به جريان الكتريكي تبديل مي‌كند كه اين جريان پس از يكسو سازي در يك خازن بزرگ ذخيره شده و به عنوان يك منبع تغذيه الكتريكي مورد استفاده قرار مي‌گيرد. اين پژوهشگر جوان ايراني كه طرح ابتكاري خود را سال‌ها پيش در نمايشگاه اختراعات سوئيس ارائه كرده است، علاوه بر اين طرح، اختراعات متعددي در زمينه سيستم‌هاي ليزري و اپتيك دارد كه از سوي مؤسسه تكنولوژي كاليفرنيا (دانشگاه caltech) ثبت شده و چشم‌انداز بسيار روشني براي اين ابداعات در جايگزيني سيستم‌هاي موجود اپتيكي ترسيم شده است. شروين تقوي لاريجاني كه داراي ديپلم دانشگاه orsay پاريس و فوق ليسانس مهندسي الكترونيك از دانشگاه كلتك آمريكا است، در سن 20 سالگي در نمايشگاه بين‌المللي اختراعات در ژنو به دليل اختراع سيستم استفاده از نويزهاي صوتي در توليد برق به دريافت مدال نقره نايل شد. تقوي در گفت‌وگو با خبرنگار «پژوهشي» خبرگزاري دانشجويان ايران (ايسنا)، درباره ايده خلاقانه خود مبني بر استفاده از صوت به عنوان منبع انرژي گفت: من 16 سال داشتم و در دبيرستان بودم كه موقعي كه معلم فيزيك درس مي‌داد به فكرم رسيد كه چرا به صوت و انرژي‌هاي اكوستيك به عنوان يك منبع انرژي فكر نكنيم. انسان همواره به صوت با دو ديد نگاه كرده است، يكي به عنوان يك علامت (سيگنال) كه بهتر است اين سيگنال هر چه تميزتر باشد و دوم به عنوان يك عامل مزاحم و آلاينده كه بايد از آن اجتناب كرد. من همان موقع به فكرم رسيد كه اين عامل مزاحمت برعكس مي‌تواند بسيار مفيد واقع شود به اين صورت كه از آن به عنوان يك منبع توليد انرژي كه در زندگي انسان امروزي نقشي حياتي دارد استفاده كرد. وي خاطرنشان كرد: از همان موقع نيروي خود را به كار بردم كه چه طور مي‌توان اين ايده را عملي كرد و سرانجام موفق به ارائه سيستم ساده‌اي در اين زمينه شده و آن را به اداره ثبت اختراعات فرانسه ارائه كردم. پس از اين اين كه تحقيقات كامل توسط اداره ثبت انجام شد و معلوم شد كه اين عقيده جديد است مورد توجه دولت و ارتش فرانسه واقع شد كه كل هزينه ثبت را دولت پرداخت. جديد بودن ابتكار من اين بود كه صوت (صداها و تمامي امواج اكوستيك) نه علامت (سيگنال) است و نه يك مزاحمت بلكه صوت مي‌تواند يك منبع انرژي باشد. تقوي تصريح كردم: سيستم ساده‌اي كه من طراحي كردم اين توانايي را داشت كه امواج اكوسيتك را به برق تبديل كند بدون اينكه به هيچ انرژي ديگري نياز باشد بدين ترتيب انسان مي‌تواند به صورت رايگان از صوت انرژي بگيرد به علاوه در طبيعت منبع‌هاي صوتي خيلي زيادي است كه يكي از آنها همين شهر تهران است. وي در گفت‌و‌گو با ايسنا خاطرنشان كرد: علاوه بر اين نبايد از ياد ببريم كه انسان فقط يك رنج محدود انرژي اكوستيك را مي‌شود. در طبيعت رنج‌هاي ديگري از صوت وجود دارد كه به دليل فركانس آن توسط ما قابل شنيدن نيست مثل طيف‌هايي از صوت كه برخي حيوانات در مواردي مثلا قبل از زلزله مي‌شنوند و مي‌تواند بسيار پرانرژي نيز باشد، بنابراين حتي اگر سيستم ابداعي امروز نتواند انرژي زيادي توليد كند، قطعا در آينده‌اي نه چندان دور با تكميل آن و دستيابي به منابع صوتي ديگر مي‌توان به توليد مقدار قابل توجهي انرژي با اين سيستم اميدوار بود. تقوي درباره مزاياي استفاده از اين سيستم گفت: جالب بودن انرژي صوتي اين است كه يك انرژي تميز است و مواد زايدي بر جاي نمي‌گذارد. در حال حاضر يكي از جدي‌ترين مشكلاتي كه در استفاده از منابع نوين انرژي از جمله انرژي هسته‌يي وجود دارد مساله زباله‌هاي برجاي مانده از آن است براي همين است كه مركز آزمايش‌هاي اتمي iter سعي دارد كه از واكنش fusion انرژي بگيرد كه ماندگاري راديواكتيويته آن بسيار كمتر از سيستم‌هاي رايج هسته‌يي است. با اين حال چه در سيستم جديد و چه در راكتورهاي موجود همچنان با تكنيك‌هايي بسيار پيچيده و خطرناك سروكار داريم. اين دانشجوي ايراني موسسه فن‌آوري كاليفرنيا درباره بازتاب ارائه اين طرح و برخورد دانشمندان با اين ايده بنيادي در توليد انرژي گفت: پس از ثبت اختراع با هزينه دولت فرانسه به نمايشگاه اختراعات سوييس كه بزرگترين و مهم‌ترين نمايشگاه مخترعين دنياست دعوت شدم. در اين نمايشگاه بيش از هزار مخترع از تمام كشورهاي معتبر دنيا حضور داشتند كه من با بيست سال سن جوان‌ترين شركت‌كننده نمايشگاه بودم. اين طرح بسيار مورد توجه بازديد كنندگان و رسانه‌هاي گروهي بين‌المللي قرار گرفت به طوري كه وقتي صدر اعظم سوئيس به همراه وزير نيروي آن كشور و شهردار ژنو براي بازديد نمايشگاه آمدند و شنيدند كه جوان‌ترين مخترع در نمايشگاه چنين عقيده نويني ارائه كرده به ملاقات من آمدند و بخش اعظم ديدار آنها به صحبت درباره اين طرح گذشت كه گزارش آن در شبكه‌هاي راديو تلويزيوني و مطبوعات نيز پخش شد. با وجودي كه من به عنوان يك فرانسوي به نمايشگاه دعوت شده بودم خودم را به تمامي شخصيت‌ها و رسانه‌ها يك ايراني معرفي كردم. وي خاطرنشان كرد: پس از اين كه من براي اولين بار اين ايده را كه مي‌توان از صوت به عنوان منبع انرژي توجه كرد نشان دادم و مطبوعات آن را منتشر كردند، كشورهاي پيشرفته به اين مساله پي برده و اين ايده را دنبال كردند و تحقيقات زيادي را در اين زمينه آغاز كردند و در اين ارتباط تماس‌هاي زيادي با گروه‌هاي تحقيقاتي در كشورهاي مختلف دارم. تقوي اضافه كرد: هر اختراع به مرور زمان تكميل مي‌شود و نبايد انتظار داشت كه اولين اختراع تكميل باشد. يك مثال اختراع چرخ است كه به نظر من مهمترين اختراع انسان است. اين اختراع را بشر اوليه هزاران سال پيش و قبل از ايجاد هرگونه تمدن انجام داد ولي هنوز چرخ‌هاي مختلف و كاملتري ارائه مي‌شود. وي در ادامه گفت‌و‌گو با ايسنا يكي ديگر از مزاياي سيستم تبديل صوت به انرژي برق را قابليت ذخيره‌سازي انرژي در آن عنوان و خاطرنشان كرد: در اين سيستم تبديل صوت به انرژي برق به كمك transducteur صورت مي‌گيرد و آن را به كمك يك circuit electric در يك باتري كه مي‌تواند يك خازن باشد ذخيره مي‌شود. transducteur دستگاهي است كه انرژي صوت (اكوستيك) راكه امواجي مكانيكي است به انرژي برق تبديل مي‌كند. تقوي تصريح كرد: ميكروفن‌ها به يك نوع از اين دستگاه ميكروفن است كه البته با سيستم ما بسيار تفاوت دارد. هدف ميكروفن اين است كه تميزترين علامت (سيگنال) ممكن را بدهد نه بيشترين انرژي را، براي همين هم هست كه ساخت بعضي از اين ميكروفن‌ها سخت و گران است و بعضي ميكروفن‌ها از منابع برقي ديگر كمك مي‌گيرند. در كاربردي كه من پيشنهاد كردم هدف اين است كه بالاترين انرژي برقي را از اين سيستم بگيريم و كاري به كيفيت سيگنالي كه ميكروفن مي‌دهد نداريم. وي در ادامه درباره منابع احتمالي انرژي صوتي كه مي‌توان براي توليد انرژي فراوان گفت: من چند سال پيش اين فرضيه را مطرح كردم كه اگر انسان به نظريه «بيگ بنگ» و سياه‌چاله‌ اعتقاد دارد پس بايد منبع‌هاي صوتي كه نتيجه آنها است در فضا وجود داشته باشد. بعد از آن خيلي كشورهاي پيشرفته به اين فكر افتادند كه شايد در فضا صدا وجود داشته باشد و خيلي جالب است كه چند وقت پيش يك گروه در ناسا به آن پي برد. اين دانشجوي مبتكر ايراني در پايان درباره ساير اختراعات و ابداعات خود به ايسنا گفت: من بعد از اتمام تحصيلات مهندسي در فرانسه به caltech (مؤسسه فناوري كاليفرنيا) آمدم و تحصيلات و تحقيقات خود را در زمينه اپتيك ادامه دادم. تحقيقات من بر ليزرهاي نيمه هادي قابل تنظيم جهت استفاده در ارتباطات و سنجش از دور متمركز شده و در اين راستا با استفاده از يك رزوناتور (ارتعاش دهنده) جديد كه پيش از اين اختراع كرده بودم موفق به ابداع ده‌ها نوع جديد از اين ليزرها شدم كه تمامي آنها به عنوان اختراع توسط دانشگاه caltech به ثبت رسيده‌اند. به علاوه اين اختراعات، طرح‌ها و اختراعات ديگري را نيز در زمينه سنجش از دور و ارتباطات ماهواره‌يي دنبال مي‌كنم. ﻿ موش‌هاي آزمايشگاهي كه در نتيجه آسيب به عصب بينايي كور شده بودند، با كاشت داربست نانومقياسي كه باعث رشد دوباره بافت بينايي آنها مي‌شد، بينايي خود را به طور نسبي بازيافتند. به گزارش سرويس «فن‌آوري» خبرگزاري دانشجويان ايران (ايسنا)، اين روش كه ابداع كنندگانش، آن را با رشد سريع پيچك‌ها روي داربست‌هاي‌باغ، مقايسه مي‌كنند، اين اميد را به وجود آورده است كه روزي افرادي كه در اثر بيماري يا بروز حادثه، بينايي خود را از دست داده‌اند، دوباره آن را بازيابند. اعصاب بينايي كه ارتباط بين چشم‌ها و مغز را برقرار مي‌كنند، ممكن است در اثر بروز حوادث ناگهاني نظير تصادفات رانندگي، دچار صدمات جدي شوند. بيماري گلوكوم يا آب سياه (glaucoma) نيز آسيب زيادي به اين اعصاب وارد مي‌كند. در اثر اين بيماري، فشار زياد در كره چشم باعث فروريختن بافت پشت چشم و پارگي بافت‌هاي عصبي شده و كاهش مداوم بينايي را به دنبال دارد. شبه براي ترميم مجدد اعصاب بينايي بايد شاخه‌هاي تار عنكبوتي و بلند سلول‌هاي عصبي كه آكسون ناميده مي‌شوند، را دوباره رشد داده و اتصال بين آنها را برقرار نمود. به نظر راتليج اليس بنك (rutledge ellis-behnke) متخصص علوم زيستي در مؤسسه فن‌آوري ماساچوست (mit)، انجام اين كار به سختي امكان پذير است؛ زيرا شايد بتوان آكسون‌ها را با قرار دادن در معرض عوامل رشد به نموكردن واداشت، اما اين ميزان رشد به اندازه‌اي نيست كه فواصل ايجاد شده بين آنها در نتيجه حوادث و بيماري‌ها را پركند و از بين ببرد. رشد و مهاجرت سلول‌ها براي حل مشكل فوق، اِليس بِنك و همكارانش در دانشگاه هنگ كنگ و مؤسسه علوم عصبي در شهر ژيان چين (xi'an)، داربستي از جنس الياف نانوذره‌اي ابداع نمودند كه اتصال بين عصب‌ها را برقرار مي‌كند. آنها به اميد رشد و مهاجرت بيشتر سلول‌ها، تلاش كردند كه اندازه اين الياف به كوچكي قندها و پروتئين‌هاي روي سطح آكسون‌هاي پاره شده، باشد. اين گروه براي ساخت چنين داربستي، يكي از يافته‌هاي شوگوآنگ ژانگ (shuguang zhang)، متخصص مركز مهندسي زيست پزشكي مؤسسه فناوري ماساچوست، در اوايل دهه 90 ميلادي را به كارگرفتند. او به اين نتيجه رسيده بود كه اگر رشته‌هاي مخصوصي از جنس پِپتيدها (تركيبات آمينواسيدي) را در محلول‌هاي نمكي با غلظتي برابر غلظت آنها در بدن انسان، غوطه‌ور كنيم، در نتيجه خودارايي به صفحه‌هاي تور مانند از جنس نانوالياف مبدل خواهند شد. اِليس بِنك و همكارانش براي يافتن پاسخ اين سؤال كه روش فوق تا چه حد ترميم مجدد عصب‌ها را موجب خواهد شد، اعصاب بينايي تعدادي موش آزمايشگاهي را عمداًً قطع كرده، سپس مخلوط پپتيدها را به بخشي از مغز اين حيوانات كه در مجاورت محل قطع عصب‌ها قرار داشت، تزريق كردند. آنان پس از گذشت 8 هفته دريافتند كه اين حيوانات بخشي از بينايي خود را بازيافته‌اند. به گفته جرالد اشنايدر (gerald schneider)، يكي از اعضاي اين تيم، آنها به اندازه‌اي قدرت ديد خود را به دست آورده بودند كه بتوانند غذاي خود را پيدا كرده و بخوبي فعاليت‌هاي معمول خود را انجام دهند. هشدار بزرگ اشنايدر تخمين مي‌زند كه با اين روش 30 هزار آكسون مجدداً به هم متصل شده باشد. اين تعداد در مقايسه با حدود 30 آكسوني كه در آزمايشات قبلي و با به كارگيري روش‌هاي ديگري نظير عوامل رشد، ترميم شده بودند، قابل توجه است. اين گروه پژوهشي چنين نتيجه‌گيري كرد كه شباهت بين اندازه اين الياف و ويژگي‌هاي خاص بافت‌هاي عصبي، دليل تقويت رشد عصب‌ها و در نتيجه پر شدن فاصله بين آنهاست. به نظر مي‌رسد كه داربست نصب شده با گذشت زمان، بدون ايجاد آسيب بر عصب‌ها، فروريخته و خودبه‌خود از بين برود. كوين شيكشف (kevin shakesheff) متخصص بافت (سلولي) در دانشگاه ناتينگهام انگلستان، ضمن مهيج توصيف كردن اين كار، در مورد امكان انجام آن هشدار مي‌دهد. او متذكر مي‌شود كه برش دقيق جراحي كه عمداً بر روي اعصاب موش‌هاي آزمايشگاهي ايجاد شده، لزوماً همانند ضايعات پيچيده‌اي كه در اثر حادثه يا بيماري به اعصاب بينايي انسان وارد مي‌شوند، نيست. نتايج مطالعات ديگري بر روي سامانه‌هاي اعصاب مركزي نيز نشان مي‌دهد تفاوت‌هاي موجود درگونه‌هاي مختلف جانوري، به اين معني است كه نمي‌توان اعصاب انسان را از لحاظ رشد مجدد با يك حيوان جونده مقايسه كرد. او همچنين متذكر مي‌شود، اينكه چگونه داربست مورد بحث، ترميم بافت‌هاي عصبي را موجب خواهد شد، خود در هاله‌اي از ابهام است و شايد راه حل نهايي براي تقويـت فرايند ترميم، انتقال سلول‌هاي بنيادي (stem cells) به اين بافت‌ها باشد. به گزارش ايسنا از ستاد ويژه توسعه فن‌آوري نانو، اگر بتوان اين روش را در ترميم آسيب‌هاي وارده به نخاع و مغز در اثر ضربه يا ايست قلبي، و ديگر ناهنجاري‌هاي عصبي به كارگرفت، پيشرفت چشمگيري خواهد بود. هم اكنون اين گروه پژوهشي با اين ديدگاه و به اميد يافتن درمان برخي از انواع معلوليت‌ها، به دنبال توسعه و تكميل اين روش است. از آنجا كه در شرايط بي وزني در فضا، نيروي مستقيمي به بدن انسان وارد نشده و ماهيچه‌ها و استخوان‌هاي بدن حتي در حين انجام كارهاي سنگين - با معيارهاي متعارف شرايط زمين - و حتي با تمرينات ورزشي خاص نيز فشار موجود در زمين را متحمل نمي‌شوند، فضانوردان مانند بيماران بستري، قطع نخاع، فلج اندام‌هاي تحتاني و كساني كه اندام‌هايشان مدت‌ها در گچ مي‌ماند، بخش زيادي از توده و قدرت استخواني و عضلاني خود را از دست مي‌دهند. اين امر كه علاوه بر آسيب‌هاي جدي به فضانوردان مي‌تواند اجراي ماموريت‌هاي پرهزينه فضايي را نيز مختل كند از بدو آغاز تلاش‌هاي بشر براي سفر به فضا مورد توجه جدي دانشمندان و سازمان‌هاي فضايي جهان قرار داشته و تحقيقات گسترده‌اي با حمايت آژانس‌هاي فضايي در اين زمينه در حال انجام است. موسسه تحقيقات «لرنر» بنياد «cleveland clinic» از جمله مراكزي است كه با حمايت سازمان فضايي ايالات متحده (ناسا) از سال‌ها قبل پژوهش‌هاي مختلفي را در زمينه آثار و تبعات سفرهاي فضايي بر فضانوردان و به ويژه طراحي روش‌ها و دستگاه‌هاي جديد ورزشي براي كاهش اثرات منفي شرايط بي وزني بر بدن فضانوردان در دست اجرا دارند. دكتر آزيتا تاج‌الديني، پژوهشگر ايراني بخش مهندسي پزشكي «cleveland clinic» در آستانه هفته جهاني فضا در ايران در &amp; nbsp; گفت‌وگو با خبرنگار «فن‌آوري» ايسنا از تاثيرات بي‌وزني بر دستگاه‌هاي مختلف بدن، به ويژه استخوان‌ها و ماهيچه‌ها، نحوه كاهش و پيشگيري از اين اثرات، اهميت تحقيقات در زمينه تاثيرات بي‌وزني در درمان بيماري‌ها و مشكلات معمول در زمين نظير پوكي استخوان، وسايل ورزشي مورد استفاده در ايستگاه فضايي بين المللي و روند ساخت و آزمايشات طولاني مدت آنها، روش‌هاي شبيه سازي شرايط بي‌وزني فضا در زمين و هواپيما، پروژه‌هاي تحقيقاتي محققان «كلولند كلينيك» در زمينه ساخت وسايل ورزشي ويژه فضانوردان و بررسي اثرات بي‌وزني بر بدن آنها سخن گفته است. دكتر تاج‌الديني با بيان اين كه كساني كه به عنوان پيشرفت علم به فضا مي‌روند، به خوبي از خطرات اين سفرها و آسيب‌ها و مشكلات كم و بيش اجتناب‌ناپذير جسمي و رواني آن آگاهي داشته و با علم به اين مساله با هدف ارضاي روحيه ماجراجويي و علم دوستي خود و كمك به پيشبرد دانش بشري تن به ماموريت‌هاي فضايي مي‌دهند، درباره اثرات بي‌وزني بر بدن فضانوردان اظهار داشت: قرار گرفتن در شرايط بي‌وزني دستگاه‌هاي مختلف بدن را تحت تاثير قرار مي‌دهد كه البته اثر آن روي دستگاه‌هاي مختلف متفاوت است. بدن بعد از مدتي به برخي آثار ناشي از شرايط بي‌وزني عادت كرده و خود را با آن تطبيق مي‌دهد. وي افزود: وقتي افراد در فضا هستند چون جاذبه زمين وجود ندارد كه خون را به سمت پاهايشان ببرد، صورت آنها گردتر و شبيه به ماه مي‌شود و وقتي به زمين برمي‌گردند در اثر جاذبه خون به سمت پايين حركت مي‌كند و چون هنوز رگ‌هايشان بدعادت است، احتمال دارد به افت فشار و بي‌حالي دچار شوند همان‌طور كه در مورد يكي از فضانوردان زن ماموريت اخير شاتل ديديم. دكتر تاج‌الديني با بيان اين كه تاثيرات اين قبيل تغييرات، بعد از مدتي از بين مي‌رود، اظهار داشت: برخي از تغييرات اثرات طولاني مدتي بر بدن باقي مي‌گذارند مثل تغييراتي كه بر روي استخوان‌ها و ماهيچه‌ها پيش مي‌آيد و چون اثر آن‌ها طولاني مدت است احتياج داريم تا بيشتر در مورد آن‌ها بدانيم. پوكي استخوان از جمله اين مشكلات است كه همانطور كه در زنان يائسه و ساير افرادي كه در زمين به آن مبتلا مي‌شوند درمان خاصي نداشته و عمدتا براي كنترل آن و جلوگيري از شكستگي‌ها و صدمات ناشي از آن تلاش مي‌شود، در مورد فضانورداني هم كه در اثر قرار گرفتن در شرايط بي‌وزني در معرض چنين مشكلي قرار مي‌گيرند، با مصرف داروها و ورزش‌هاي خاص از بروز و پيشرفت آن پيشگيري كنند. وي درباره منشاء بروز پوكي استخوان در فضانوردان به ايسنا گفت: دليل اين مساله بي وزني است. استخوان بافتي است كه هميشه در حال تشكيل و از بين رفتن است و از زمان كودكي تا موقعي كه پير مي‌شويم استخوان‌ها همواره در حال ساخته شدن و از بين رفتن هستند و آنچه باعث تحريك سلول‌هاي بافت استخواني به تكثير شدن مي‌شود، فشار وارده بر اين بافت است كه باعث مي‌شود سلول‌هايي كه مسئول ساختن استخوان هستند كارشان را فعالانه تر انجام مي‌دهند و به تناسب، فعاليت سلول‌هايي كه بافت استخواني را از بين مي‌برند كمتر مي‌شود. در شرايط بي‌وزني فضا كه فشار وارده بر بافت استخواني به شدت كم مي‌شود و بدن نياز كمتري به ساخت استخوان مي‌بيند، برعكس، فعاليت سلول‌هاي استخوان‌ساز كمتر شده و به دليل از بين رفتن تعادل ساخت و از بين رفتن استخوان از استحكام آن كاسته مي‌شود. دكتر تاج‌الديني در ادامه با اذعان به اين كه تعداد فضانورداني كه تحت شرايط بي وزني قرار مي‌گيرند، بسيار اندك است درباره اهميت تحقيقات گسترده و پرهزينه‌اي كه در زمينه بررسي و مهار اثرات بي‌وزني بر بدن در حال انجام است اظهار داشت: بسياري از اتفاقاتي كه در شرايط بي وزني براي بدن پيش مي‌آيد، شبيه مشكلات و بيماري‌هايي است كه مردم در زمين پيدا مي‌كنند بنابراين اطلاعاتي كه از بررسي تاثيرات بي وزني بر بدن فضانوردان به دست مي‌آيد مي‌تواند حتي در زمينه بيماري‌ها و مشكلاتي كه در زمين با آنها مواجه‌ايم مثلا تغييراتي كه در استخوان‌ها ايجاد مي‌شود استفاده شود. وي خاطر نشان كرد: به عنوان مثال پوكي استخوان كه به ويژه زنان در سنين بالا با آن مواجه مي‌شوند شبيه پوكي استخواني است كه فضانوردان با آن مواجه مي‌شوند در نتيجه اگر به راه حلي براي يك گروه از آنها برسيم مسلما براي گروه ديگر هم قابل استفاده خواهد بود. پژوهشگر ايراني بخش مهندسي پزشكي &amp; nbsp; «كيليولند كلينيك» &amp; nbsp; تصريح كرد: يكي از ايده هايي كه براي پيشگيري از عوارض بي‌وزني بر بدن انسان وجود دارد اين است كه سعي كنيم فشاري معادل آن چه در اثر جاذبه زمين بر بدن وارد مي‌شود در فضا ايجاد كنيم. ورزش كردن يكي از راه‌هايي است كه مي‌تواند با وارد كردن فشار به بدن تاثيرات بي فضا را كاهش دهد به همين دليل است كه سازمان‌هاي فضايي با وجود هزينه‌هاي سنگين اعزام فضانوردان و ارزش هر دقيقه حضور آنها در فضا، فضانوردان و خدمه ايستگاه فضايي بين المللي را ملزم كرده‌اند روزانه حدود يك ساعت و نيم از وقت خود را به ورزش اختصاص دهند. وي تصريح كرد: با توجه به هزينه‌هاي سنگين و اهميت بهره وري بهينه از زمان حضور فضانوردان در فضا، طراحي ورزش‌هاي موثرتر كه مدت ورزش لازم براي حفظ سلامت فضانوردان را كاهش دهد براي سازمانهاي فضايي بسيار ارزشمند است؛ به همين دليل، آژانس فضانوردي آمريكا (ناسا) از تحقيقاتي كه در دپارتمان ما براي ساخت وسايل ورزشي جديد براي فضانوردان انجام مي‌شود حمايت مي‌كند. دكتر تاج الديني خاطر نشان كرد: يكي از دستگاه‌هاي ورزشي كه ما طراحي كرده‌ايم وسيله‌اي شبيه يك تخت است كه در قسمت پايين آن صفحه‌اي قراردارد كه پاي فرد روي آن قرار مي‌گيرد. فرد با پايش اين صفحه را به عقب هل مي‌دهد و وقتي صفحه به طرف فرد بر مي‌گردد به دليل فشاري كه قبلا از طرف بدن به آن وارد شده در مقابل به پاي فرد فشار وارد مي‌كند. وي خاطر نشان كرد: فشار وارده از اين دستگاه معادل فشاري است كه در هنگام راه رفتن به بدن وارد مي‌شود، اين وسيله به نحوي طراحي شده كه به فضانوردان امكان مي‌دهد شرايطي مشابه پريدن روي زمين را كه معادل هشت تا 20 برابر وزن بدن روي پاها فشار مي‌آورد را - البته نه به همان ميزان بلكه تاحدودي - احساس كنند. پژوهشگر ايراني بخش مهندسي پزشكي «كيليولند كلينيك» با بيان اين كه فشار وارده به پاي انسان آن طور كه استخوان‌ها را تحت تاثير قرار مي‌دهد بر ماهيچه‌ها اثر ندارد به ايسنا گفت: به همين دليل است كه بدن انسان در شرايط عادي به دو نوع ورزشي كه يكي بر قلب و ماهيچه‌ها و ديگري بر استخوان‌ها اثر دارد نياز دارد. وسيله‌اي هم كه در دپارتمان ما ساخته شده، قادر است در كنار ورزش‌هاي پريدني، ورزش‌هاي استقامتي مؤثر بر ماهيچه‌ها را هم انجام دهد. وي خاطر نشان كرد: اين وسيله ورزشي حدود چهار سال پيش ساخته شده و هنوز مراحل آزمايشي را پشت سر نگذاشته است چون بايد در شرايط مختلف (روي زمين و وضعيت بي وزني) دقيقا آزمايش شود. اولين ويژگي كه براي چنين وسيله‌اي ضروري است سهولت استفاده از آن و مناسب بودن ميزان فشار وارده از آن بر بدن و تاثير مناسب بر آن نفس كشيدن، ضربان قلب و ساير شرايط بيولوژيك بدن است، در مرحله دوم آزمايش‌ها نيز بايد عملكرد دستگاه در هواپيماهايي كه قادرند با پروازهاي ويژه براي حدود 20 ثانيه حالت بي‌وزني را به وجود آورند و از آنها براي آزمايش‌هاي علمي و تمرين فضانوردان استفاده مي‌شود مورد آزمايش قرار گيرد. دكتر تاج الديني در پاسخ به اين سؤال كه آيا نمي‌توان اين قبيل آزمايش‌هاي بي وزني را در محفظه‌هاي مخصوص در روي زميني انجام داد به ايسنا گفت: چنين آزمايش‌هايي در صورتي كه مربوط به انسان نباشند در محفظه‌هاي مخصوص در حالتي مشابه سقوط آزاد انجام مي‌شوند كه بديهي است آزمايش‌هاي مربوط به انسان را كه بيش از دو، سه ثانيه طول بكشند نمي‌توان در چنين محفظه‌هايي انجام داد و بايد از هواپيماهاي ويژه كه قادرند در هر دور زدن به مدت 20 ثانيه شرايط بي وزني را ايجاد كنند استفاده كرد. اين هواپيماها ممكن است در هر پرواز 40 بار دور زده و هر بار براي 20 ثانيه شرايط بي‌وزني را به وجود آورند و به اين ترتيب مي‌توان آزمايش‌هايي را هم كه مدت بيشتري طول مي‌كشد انجام داد همان طور كه اخيرا جراحان فرانسوي توانستند يك عمل جراحي را در چنين هواپيماهايي در شرايط بي‌وزن انجام دهند. دكتر تاج الديني اضافه كرد: وسايل مورد استفاده در فضا علاوه بر اين كه ابتدا در روي زمين و سپس در هواپيما آزمايش مي‌شوند معمولا بر روي حيواناتي مثل موش يا افراد داوطلب نيز كه در زمين در شرايطي با اثرات مشابه شرايط بي وزني قرار مي‌گيرند انجام مي‌شوند. اساس اين قبيل آزمايش‌ها اين است كه اگر كسي مدت‌ها از ماهيچه‌هاي خود استفاده نكند با عوارضي مشابه اثرات بي وزني بر بدن مواجه مي‌شود. به گفته اين پژوهشگر مهندس پزشكي، در اين قبيل مطالعات مثلا يك پاي موش آزمايشگاهي را بالا نگه مي‌دارند و آن را با پاي ديگر كه در وضعيت طبيعي قراردارد مقايسه مي‌كنند، فرضا ورزش خاصي را به موش مي‌دهند يا داروي خاصي را آزمايش مي‌كنند و اثر آن را بر روي پاهاي موش كه يكي در شرايط طبيعي و ديگري در شرايطي مشابه حالت بي‌وزني قرار دارد بررسي مي‌كنند. دكتر تاج الديني تصريح كرد: براي انجام اين آزمايش‌ها روي افراد داوطلب نيز از آنها مي‌خواهند به مدت چندين هفته روي تخت بخوابند و هيچ گونه حركتي نكنند بنابراين چون از بدنشان استفاده نمي‌كنند به تدريج ماهيچه‌هاي آنها مانند فضانوردان كه هيچ فشاري به بدن آنها وارد نمي‌شود تحليل مي‌رود. اين افراد كه با رضايت و اطلاع كامل از آزمايش‌هاي مختلفي كه بر روي آنها انجام مي‌شود و با انجام تستهاي مختلف جسمي و رواني براي حصول اطمينان از سلامت آنها و قابليت تحمل آزمايش‌ها انتخاب مي‌شوند، به دو گروه تقسيم مي‌شوند و از يك گروه خواسته مي‌شود كه مثلا ورزش‌هاي خاصي را انجام دهند تا با مقايسه آنها با گروه ديگر تاثير اين ورزشها در جلوگيري از تاثير شرايط بي وزني بر تغييرات استخوانها و ماهيچه‌هاي آنها بررسي شود به اين ترتيب مي‌توان آزمايشهاي طولاني مدتي را كه امكان انجام آنها با هواپيما وجود ندارد در روي زمين انجام داد. پژوهشگر ايراني گروه تحقيقاتي «كيليولند كلينيك» در ادامه درباره علت طولاني شدن آزمايش وسيله ورزشي ساخته شده كه به گفته وي از چهار سال پيش تحت آزمايشهاي مختلف قرار دارد، اظهار داشت: با توجه به هزينه‌هاي بسيار سنگين انتقال وسايل ورزشي به ايستگاه فضايي اين قبيل وسايل جديد بايد آزمايش‌هاي دقيق و طولاني متعددي را پشت سر بگذارند تا دستگاه به حداكثر كيفيت و بهره وري رسيده و كاملا ثابت شود كه كارايي آن از وسايل فعلي بهتر است و در عين حال وزن كمتري داشته و جاي كمتري را اشغال مي‌كند و مي‌تواند انرژي خود را تامين كند. يكي از وسايل ورزشي كه در حال حاضر در ايستگاه فضايي وجود دارد وسيله‌اي است كه فضانوردان با طناب‌هاي محكم بدنشان را در كف ايستگاه ثابت نگه مي‌دارند و سعي مي‌كنند روي صفحه‌اي راه بروند يا بدوند. وي خاطر نشان كرد: ايده اين دستگاه مثل وسايلي است كه در زمين داريم و شامل صفحه متحركي است كه روي آن مي‌دوند البته در فضا به دليل شرايط بي‌وزني بدن فضانوردان تمام مدت سعي مي‌كند كه به سمت بالا برود بنابراين حتي زماني كه پاي خود را بر روي سطح زمين (كف ايستگاه) مي‌كوبند فشاري به مراتب كمتر از آنچه در شرايط عادي به پاها وارد مي‌شود به پايشان وارد مي‌شود؛ يعني اگر در هنگام راه رفتن شرايط عادي تمام وزن بدنمان را احساس مي‌كنيم، در فضا حتي با استفاده از اين قبيل وسايل ورزشي فشاري معادل 40 درصد وزن بدن را احساس مي‌كنيم. دكتر تاج الديني در گفت‌و‌گو با ايسنا تصريح كرد: وسايل ديگري هم در فضا وجود دارد كه براي تقويت ماهيچه‌هاي بالاتنه فضانوردان است كه البته تاثيرات بي‌وزني اين ماهيچه‌ها كمتر از ماهيچه‌هاي پايين تنه است چون فضانوردان براي حركت در داخل فضاپيما و ايستگاه فضايي كه در ديواره‌هاي آنها دستگيره‌هاي متعددي براي كمك به فضانوردان تعبيه شده دائمان از دستهايشان استفاده مي‌كنند بنابراين ماهيچه‌ها و استخوانهاي اين بخش كمتر از پا، لگن و به ويژه ستون فقرات آنها تحت تاثير قرار مي‌گيرد. دكتر تاج‌الديني در ادامه در تشريح كارهاي خاصي كه شخصا در همكاري با گروه تحقيقاتي مهندسي پزشكي «كلولند كلينيك» در اين زمينه انجام مي‌دهد، اظهار داشت: زمينه اصلي كار من بررسي تغييراتي است كه بدن در فضا پيدا مي‌كند و اين كه وسايل ورزشي طراحي شده چگونه جلوي اين تغييرات را مي‌گيرند. در حال حاضر مشغول نوشتن مقاله‌اي درباره نتايج آزمايشي هستيم كه سه سال پيش در هواپيماي ناسا انجام داديم. اين مقاله به خصوص در مورد وضعيت ماهيچه‌هاي افرادي كه در برنامه ما حركات ورزشي خاصي را در شرايط بي‌وزني در هواپيما انجام دادند بحث مي‌كند و در عين حال در آن شرايط پارامترهايي از جمله جريان الكتريسته‌اي كه پوست ماهيچه ها به وجود مي‌آورند را روي ماهيچه‌هاي پا اندازه گرفتيم. براساس اين پارامترها مي‌فهميم، مقدار فعاليت ماهيچه‌ها در شرايطي كه در وضعيتي مشابه بي‌وزني ورزش‌هاي خاصي را انجام داده‌اند آيا شبيه وضعيت طبيعي آنها در زمين بوده، يا نه. البته بديهي است كه فشاري كه در اثر اين تمرينات در هواپيماي ناسا بر پاهاي افراد داوطلب وارد شده در افراد مختلف كه وزن و شرايط فيزيكي متفاوتي دارند مشابه نيست و نياز به آناليز دارد تا بهترين استفاده‌اي كه از اين وسيله مي‌توان در كمك به فضانوردان كرد مشخص شود. وي خاطرنشان كرد: الان ما در آن مرحله هستيم كه اطلاعات آزمايش‌هاي انجام شده بر روي ماهيچه‌ها تجزيه و تحليل شده و مقاله آن را آماده چاپ است كه نتايج حاصل نشان مي‌دهد ماهيچه‌ها در وسيله ورزشي ابداعي با انجام برخي از ورزش‌ها به خصوص به اندازه‌اي تحريك مي‌شوند كه روي زمين براي ورزش كردن احتياج است و اين وسيله مي‌تواند براي جلوگيري از آسيب نسج ماهيچه قابل استفاده شود. اما اين كه اين وسيله براي استخوانها هم به اندازه كافي موثر هست يا نه نيازمند مطالعات دقيقي است كه همچنان در حال انجام آنها هستيم. وي در پايان با اشاره به اين كه برخي پژوهشگران اين مركز در مطالعاتشان از همكاراني فضانورداني كه تجربه حضور در فضا را داشته‌اند هم استفاده مي‌كنند درباره نحوه حمايت ناسا از اين قبيل تحقيقات فضايي به ايسنا گفت: تمام كارهايي كه ما مي‌كنيم با حمايت مالي و براساس اطلاعات داده شده از سوي سازمان فضايي ناساست. اين سازمان مشخص مي‌كند كه در چه زمينه‌هايي نياز به پژوهش دارد و از افرادي كه مايلند در رشته‌هاي فضايي كار كنند مي‌خواهد كه پروژه‌هايي را پيشنهاد كنند تا از آنها حمايت مالي كند. در واقع تحقيقات پزشكي ناسا به يك يا چند مركز خاص خاص محدود نيست و افراد از مراكز علمي مختلف مي‌توانند طرح‌هاي خود را به اين سازمان پيشنهاد كنند و از حمايت مالي آن برخوردار شوند. اتخاذ اين شيوه ضمن اين كه باعث مي‌شود با ارائه ايده‌هاي مختلف از مراكز علمي سراسر آمريكا، اطلاعات و نتايج مورد نظر در زماني كوتاه‌تر بدست آيد، مراكز علمي مختلف را نيز به كار در زمينه‌هاي كاربردي كه از طرف ناسا و ساير بخش‌هاي دولتي قابل حمايت باشد سوق مي‌دهد. گفت‌و‌گو و تنظيم: علي شمس - شيده ناعمي﻿ مراسم تجليل از پژوهشگران و دست اندركاران طرح شبيه‌سازي گوسفند در پژوهشكده «رويان» جهاد دانشگاهي با حضور دكتر طيبي، رييس جهاد دانشگاهي علم و صنعت، رييس كميسيون بهداشت و درمان مجلس شوراي اسلامي، جمعي از مقامات استان اصفهان، اساتيد دانشگاه‌ها و رييس و جمعي از محققان پژوهشكده رويان، شب گذشته در تالار شريعتي دانشگاه علوم پزشكي اصفهان برگزار شد. به گزارش خبرنگار «فن‌آوري» خبرگزاري دانشجويان ايران (ايسنا)، دكتر حميد گورابي، رييس پژوهشكده‌ «رويان» جهاد دانشگاهي در سخناني با گراميداشت ياد و خاطره زنده‌ياد دكتر سعيد كاظمي آشتياني، رييس فقيد پژوهشكده رويان، گفت: اين روز يادآور خاطره تلاش‌هاي زنده ياد دكتر كاظمي آشتياني است كه با تلاش‌هاي خود آينده درخشان علمي را براي كشور به ارمغان آورد. بارزترين خصوصيت دكتر كاظمي تعهد او در قبال به انجام رساندن وظايفي بود كه خود نيز هر روز به آن‌ها مي‌افزود. وي هدف پژوهشكده رويان را انجام تحقيقات شاخص در حوزه سلول‌هاي بنيادي و درمان ناباروري عنوان كرد و افزود: در دنيا علوم با سرعت سرسام آوري رو به رشد است و اگر كشور ما بخواهد سهمي در اين عرصه داشته باشد بايستي با سرعت بيشتري در راستاي ارتقاي سطح علمي كشور حركت كند كه البته اين سرعت بخشي، ابزارهاي مختلفي را نيز طلب مي‌كند. دكتر گورابي با بيان اين كه در اين حركت ايجاد الگو بسيار مهم مي‌باشد اظهار داشت: بايستي با ايجاد الگو به دانشمندانمان نشان دهيم كه مي‌توانيم در اين حركت جهاني موثر باشيم و البته در اين خصوص خودباوري نقش مهمي ايفا مي‌كند. وي تصريح كرد: اگر عموم مردم از اهميت تحقيقات و دستاوردهاي آن اطلاع پيدا نكنند از اين كه بودجه كشور صرف تحقيقات مي‌شود خوشحال نخواهند بود. گورابي افزود: انجام تحقيقات شاخص توسط پژوهشكده رويان كه سازماني به مراتب كوچكتر از ديگر سازمان‌هاي تحقيقاتي كشور است، بخشي از اين الگو سازي است. در چنين سازماني ما براي الگو سازي در حركتهاي بزرگ علمي را وظيفه خود قرار داده‌ايم كه اين وظيفه ما را مجبور مي‌كند به دنبال كارهاي شاخص قدم برداريم كه هر يك نيز از ارزش علمي والايي برخوردارند. به گزارش ايسنا، رييس پژوهشكده‌ رويان با اشاره به تاريخچه تشكيل اين پژوهشكده گفت: تا پيش از راه‌اندازي پژوهشكده رويان، درمان نازايي يكي از معضلات بخش درمان كشور محسوب مي‌شد و بيماران ما براي درمان مجبور به مسافرت به خارج كشور و صرف هزينه‌هاي هنگفتي بودند؛ لذا پژوهشكده رويان در سال 1369 به صورت يك موسسه درماني شكل گرفت و بدون آن كه براي دولت هزينه ايجاد كند كمك كرد تا الگويي مناسب براي ساير موسسات مشابه ايجاد شود. ما حتي تاسيس مراكز تحقيقاتي ديگر را نه تنها به ضررمان نمي‌دانستيم بلكه در شكل گيري آنها از هيچ همكاري مضايقه نكرديم و در حال حاضر نيز بيشترين كمك را به مراكز تازه تاسيس مي‌كنيم. وي افزود: به روز شدن تحقيقات پژوهشكده رويان باعث شد تا آنچه در خارج از كشور مي‌توانست براي درمان بيماران در اختيار آنان قرار گيرد، به سرعت در اختيار بيماران ما نيز قرار گيرد. گورابي تشخيص ژنتيكي پيش از جايگزيني جنين را از جمله تحقيقاتي دانست كه در حال حاضر خدمات آن به راحتي در اختيار بيماران قرار مي‌گيرد و اظهار داشت: در كنار اين تحقيقات تصميم گرفتيم براي آنكه در كنگره‌هاي بين‌المللي و منطقه‌يي نيز با دست پر شركت كنيم به پژوهشهاي خود عمق بيشتري دهيم تا آنجا كه در كنگره خاورميانه‌يي باروري و ناباروري مصر توانستيم بيشترين مقالات را ارائه كنيم. رييس پژوهشكده رويان در ادامه افزود: با اعطاي مجوز مركز تحقيقات علوم سلولي به پژوهشكده رويان در اواخر دهه هفتاد وظيفه‌ ما در امر تحقيق سنگين تر شد و برنامه‌ها در سطح كلان‌تري براي پژوهش تعريف شدند. در سال 79 طرح همانند سازي با سه زير گروه به تصويب زنده ياد آشتياني رسيد كه شامل توليد قطعات سلولهاي بنيادي جنيني، بلوغ و تكميل آزمايشگاه تخمك‌هاي نابالغ و انتقال هسته به تخمك‌ها بود. وي افزود: تحقيق در زمينه سلولهاي بنيادي به همت محققان پژوهشكده بسيار زود نتيجه داد و در سال 82 اولين رده‌ي سلولهاي بنيادي جنيني موشي و پس از آن انساني توليد شد. اگر چه در ابتدا اعلام اين خبر با ترديد توسط اعضاي هيات علمي دانشگاه‌هاي ايران همراه شد اما به هر حال مستندات علمي ارايه شده توسط پژوهشكده و تاييد دانشمندان خارجي و ثبت آن در سايت جامع بين‌المللي سلول‌هاي بنيادي اين واقعيت را به جامعه علمي ما اثبات كرد كه مي‌توانيم تكاپوهايي از اين گونه داشته باشيم. وي تصريح كرد: در زمينه‌ي همانندسازي نيز كار از بي هسته سازي تخمك‌هاي موشي آغاز و تا بي هسته سازي تخمكهاي گوسفندي و گاوي ادامه پيدا كرد ولي به سبب اين كه كار بر روي تخمك‌هاي گاو هزينه‌هاي بسيار بالايي در بر داشت از تخمك گوسفندي استفاده شد. رييس پژوهشكده رويان با تاكيد بر اين كه در سطح فناوريهاي پيشرفته حتي تكرار كارهاي ديگران نيز بسيار پيچيده است گفت: با وجود اين مساله و با تجربه و پيشينه‌اي كه محققان پژوهشكده رويان در زمينه درمان ناباروري داشتند روزها و ساعتها براي رسيدن به نتيجه‌ي مطلوب وقت صرف كردند و شكست‌هاي متعدد را پشت سر گذاشتند تا به موفقيت برسند. البته اين پشتكار برگرفته از موفقيتهاي درون سازماني رويان بوده است چرا كه معتقديم اگر در طول پروژه‌هاي تحقيقاتي شكستي متحمل مي‌شويم به سبب نقص دانش ما و اگر به موفقيتي مي‌رسيم به خواست الهي بوده است. دكتر گورابي در پايان با اشاره به تشكيل پايگاه تحقيقاتي رويان در اصفهان در سال 83 گفت: ما توانستيم از طريق اين پايگاه به موفقيتهاي بزرگي نائل شويم. همه دوستاني كه در طرح شبيه سازي فعاليت كردند به اين كار به عنوان هدف مقدس نگاه مي‌كردند كما آنكه در مورد سلول‌هاي بنيادي نيز اين گونه بوده است. به گزارش خبرنگار ايسنا، در پايان اين مراسم از 30 پژوهشگر طرح همانند سازي گوسفند رويانا تجليل و لوح يادبودي به آنان اعطا شد. همچنين با انتقال رويانا به سالن، حاضران در پايان با اولين گوسفند شبيه سازي شده در ايران عكس يادگاري گرفتند. گفتني است، «رويانا» - دومين بره شبيه‌سازي شده در ايران - بامداد روز شنبه هشتم مهرماه از طريق عمل سزارين در پايگاه تحقيقاتي اصفهان پژوهشكده رويان به دنيا آمد. اين بره كه يك بره نر از نژاد افشاري است، در حال حاضر در شرايطي كاملا طبيعي به زندگي ادامه مي‌دهد. تاكنون حدود هشت كشور به توانايي شبيه‌سازي گوسفند دست يافته‌اند كه براساس تجارب اين كشورها، درصد پايداري جنين‌ها بين سه تا پنج درصد است و در بيش از 92 تا 93 درصد موارد دچار سقط مي‌شوند. در روش شبيه‌سازي، در تخمكي كه هسته آن خارج شده است، هسته يك سلول بالغ غيرجنسي (پيكري) جايگزين شده و پس از فرآيندي خاص، جنين‌هاي حاصله از طريق جراحي به رحم گوسفند ماده منتقل مي‌شود. پس از حاملگي و زايمان موجود حاصله كاملا همانند موجودي است كه سلول پيكري از آن گرفته شده است. به گزارش ايسنا، پيش از رويانا، گوسفند شبيه‌سازي كشور ديگري كه جنين آن از طريق انتقال هسته يك سلول بالغ از غضروف گوش گوسفند به درون تخمك بدون هسته گوسفند ديگري به دست آمده بود در يازدهم مرداد ماه سال جاري در پايگاه تحقيقاتي پژوهشكده «رويان» در اصفهان متولد شد كه اين گوسفند ماده علي‌رغم تلاش‌هاي دامپزشكي فراواني كه صورت گرفت به دليل عوارض زايماني نتوانست بيش از چند دقيقه ادامه حيات دهد با اين حال آزمايش‌هاي مولكولي بر اساس ماركرهاي str مويد صحت انجام همانندسازي بود. ﻿ يك سال پس از فقدان ناباورانه دكتر كاظمي آشتياني، بنيان‌گذار و رييس فقيد پژوهشكده «رويان» جهاد دانشگاهي، ياران و همكاران او در پژوهشكده رويان همچنان دل‌تنگ از كوچ نابه‌هنگام او از خاطره روزهاي خوش و اميدبخش حضورش مي‌گويند و اين كه خلاء فقدان او و افكار بلندش هر روز بيش از پيش احساس مي‌شود؛ اگر چه موفقيت‌هاي درخشان پژوهشگران پژوهشكده رويان در يك سال گذشته حاكي از تلاش و عزم بلند آنها در تداوم راه و برنامه‌هاي زنده‌ياد دكتر كاظمي بوده است. دكتر حسين ايماني از پژوهشگران پژوهشكده رويان جهاد دانشگاهي كه در آستانه 15 دي ماه نخستين سالگرد درگذشت دكتر سعيد كاظمي آشتياني - دانشمند جهادگر و پايه‌گذار و رييس پژوهشكده رويان جهاد دانشگاهي - با خبرنگار علمي خبرگزاري دانشجويان ايران (ايسنا) سخن مي‌گفت، در خصوص ابعاد شخصيتي زنده‌ياد دكتر كاظمي آشتياني اظهار كرد: زنده‌ياد دكتر كاظمي از جهت اعتقادات اسلامي انساني متعهد بود و در عين جديت در بعد كاري، در روابط انساني از دقت نظرهاي اجرايي مبرا بود و مشكل همكاران را هر به طريق اداري برطرف مي‌كرد. وي افزود: زنده‌ياد دكتر كاظمي انساني فوق العاده رئوف، دلسوز و پيگير بود و در برخورد با دوستان و همكاران احترام لازم را نسبت به جايگاه هر فرد، رعايت مي‌كرد. به دليل ارتباط نزديك دكتر كاظمي با دوستان و همكارانش، هنوز هم در تك تك موارد كاري، حضور وي احساس مي‌شود و همه تلاش دارند با ادامه پروژه‌هاي وي اين خلاء را پر كنند. عضو هيات علمي دانشگاه بقيه‌الله (عج) خاطر نشان كرد: زنده‌ياد دكتر كاظمي آشتياني انساني فكور، با پشتكار و آينده نگر بود كه فقدان وي كاملا محسوس است و در مسيرهاي مختلف اين باور به ذهن همكاران خطور مي‌كند كه اگر بود بي شك فكرهاي جديدي ارائه مي‌داد. دكتر ايماني، زنده‌ياد دكتر كاظمي آشتياني را بينان‌گذار سلول درماني در ايران خواند و گفت: فن‌آوري‌هاي سلول‌هاي بنيادي و شبيه سازي حيوانات با آزمون و خطا در كشور ايجاد شده و با توجه به اين كه دكتر كاظمي اين طرح را ارائه داده و در تمامي مراحل با مديريت خود آن را ادامه داده و به نتيجه رسانده، دور از ذهن نيست كه او را پايه گذار سلول درماني در ايران بدانيم. وي در پايان اظهار اميدواري كرد كه با ياري خداوند مسير رو به رشد رويان تداوم يابد و با به نتيجه رساندن پروژه‌هاي گذشته و ارائه پروژه‌هاي جديد در جهت ارتقاء توانمندي‌هاي علمي ايران در حوزه سلول‌هاي بنيادي، شبيه‌سازي و زمينه‌هاي مرتبط گام برداشته شود. دكتر نصر اصفهاني، رييس پايگاه اصفهان پژوهشكده رويان نيز در اين خصوص به ايسنا گفت: اين مدت، سالي سخت براي پژوهشكده رويان بود و با اين كه نبود وي را با تمام وجود احساس مي‌كرديم اما روح او همواره با ما بود و در مسيرهاي غلط تذكر و در مسيرهاي صحيح اميد مي‌داد. وي با بيان اين كه در تمام مقالات منتشره از سوي محققان رويان در سال گذشته نام مرحوم دكتر كاظمي در كنار اسامي ديگر ذكر مي‌شد ابراز اميدواري كرد كه مسئولان كشور همانند گذشته به رويان توجه داشته و محققان اين پژوهشكده را در پيشبرد اهداف و برنامه‌هاي علمي‌شان حمايت كنند. دكتر حميد گورابي، رييس پژوهشكده رويان نيز با بيان اين كه تمام تلاش همكاران دكتر كاظمي آشتياني در اين مدت بر تداوم راه و برنامه‌هاي آن دانشمند فقيد بوده، معتقد است با همه اين تلاش‌ها خلاء فقدان زنده ياد دكتر كاظمي و افكار بلندش هر روز بيش از پيش احساس مي‌شود. وي خاطرنشان كرد: خلاء نبود مرحوم دكتر كاظمي آشتياني غير قابل جبران است. در سالي كه گذشت برنامه‌هاي وي، پشتوانه‌اي براي ما بود تا آنها را ادامه دهيم اما پس از اين به تدريج كار براي ما سخت‌تر مي شود چون ديگر آن فكر خلاق در بين ما وجود ندارد. دكتر گورابي افزود: دوستان وي در پژوهشكده رويان حداكثر تلاش خود را مي‌كنند كه راه او را ادامه دهند و هر روز با ارائه طرح‌ها و ايده جديد در جهت تحقق اهداف و برنامه‌هايي نظير آنچه مرحوم دكتر كاظمي خواهانش بود، تلاش مي‌كنند. رييس پژوهشكده رويان جهاد دانشگاهي در گفت‌و‌گو با ايسنا خاطر نشان كرد: ‌شكي نيست كه نه من و نه فرد ديگري نمي‌تواند جاي وي را پر كنند مگر آنكه فكرهاي گوناگون موجود در سراسر كشور، ‌ گرد هم آيند و كار وي را دنبال كنند تا شايد در مجموع با فعاليت خالصانه بتوانيم آنچه مورد نظر وي بود را انجام دهيم. وي در پايان اظهار كرد: اخبار خوبي كه طي ماه‌هاي اخير از طريق رسانه‌ها در خصوص فعاليت‌ها و موفقيت‌هاي پژوهشكده رويان منتشر شد حاكي از آن است كه دوستان وي مصمم هستند تا راهش را ارائه دهند. گفتني است مراسم بزرگداشت نخستين سالگرد درگذشت زنده‌ياد دكتر سعيد كاظمي آشتياني، دانشمند جهادگر و پژوهشگر و مدير پرتلاش تحقيقات سلول‌هاي بنيادي و طب ناباروري كشور، روز پنج‌شنبه 14 دي ماه جاري - از ساعت 14 تا 16 در مسجد نور واقع در خيابان دكتر فاطمي برگزار مي‌شود. يافته‌هاي پژوهشگران فيزيك پزشكي دانشگاه تربيت مدرس حاكي از اثرات امواج تلفن همراه در كاهش فعاليت‌هاي بيوالكتريكي سلول‌هاي عصبي مغز است. مهري كاوياني، دانشجوي دكتراي فيزيك پزشكي دانشگاه تربيت مدرس و عضو انجمن بين المللي بيوالكترومغناطيس كه از سال 78 بر روي اثرات بيولوژيك ميدان هاي مغناطيسي كم فركانس در حال تحقيق است در گفت‌وگو با خبرنگار «پژوهشي» خبرگزاري دانشجويان ايران (ايسنا) با بيان اين كه فركانس موبايل‌هاي موجود در ايران، در محدوده فركانسي 900 مگاهرتز در سيستم‌هاي gsm است، گفت: همراه اين فركانس، فركانس‌هاي كمتري از جمله فركانس 217 هرتز ايجاد مي‌شود. وي تصريح كرد: بروز اثرات و مشكلات نورلوژيكي در بعضي از كاربران تلفن همراه و عدم قطعيت در مورد اثرات غير گرمايي اين ميدان‌ها، توجه مجامع علمي را به اثرات بيولوژيک تشعشعات كم شدت و پالسي اين سيستم هاي مخابراتي معطوف کرده است، به طوري که در صورت وجود آسيب بر سلامتي افراد جامعه، توصيه هاي ايمني موجود كافي نيستند. عضو انجمن بين المللي بيوالكترومغناطيس ادامه داد: از آنجايي که هنوز دلايل قطعي براي اثبات و يا رد اثرات مضر تلفن هاي همراه وجود ندارد، بايد احتياط هاي لازم در کاربرد اين سيستم ها در نظر گرفته شود. به عنوان مثال در صورت استفاده از گوشي در ناحيه‌اي با سيگنال مناسب نظير مسير آنتن، مقدار تواني که گوشي براي ارسال و دريافت سيگنال استفاده مي کند، نسبت به ناحيه‌اي با آنتن دهي ضعيف مثلا داخل آسانسور و يا تونل ها بسيار کمتر خواهد بود و متعاقبا مقدار تابش گيري نيز کمتر خواهد شد. وي تصريح كرد: در بسياري از مطالعات، عوارضي در استفاده تنها از فركانس 900 مگاهرتز مشاهده نشده است، اما در استفاده همزمان از 900 و 217 مگا هرتز، يك سري اثرات به وجود مي آيد و به نظر مي رسد كه اين جزء كم فركانس تاثيرگذار باشد. كاوياني درباره منشاء اين فركانس خاطرنشان كرد: انتقال در گوشي هاي ديجيتالي در نوع gsm در باند فركانسي 900 مگا هرتز صورت مي گيرد و بيشترين مقدار توان گوشي دو وات است، در اين سيستم ها از طرح تقسيم زماني (tdma) استفاده مي شود، بدين ترتيب كه شامل 125 کانال و عرض هر كانال khz200 مي باشد. حداكثر هشت تماس بطور همزمان منتقل مي شود و توان متوسط گوشي 8/1 مقدار حداكثر آن (دو وات) يعني بين 25/0- 125/0 وات است. عرض هر پالس 577/0 ميلي ثانيه (فاصله زماني دو پالس 61/4 ميلي ثانيه است) و تعداد آن 217 پالس در ثانيه است. همچنين استفاده از روش انتقال غير پيوستهdtx و ساختارهاي چند فريمي در سيگنال‌هاي ديجيتالي gsm منجر به ايجاد فركانس هاي ديگري از جمله فركانس34/8 و دو هرتز مي شود. وي تصريح كرد: اين ميدان هاي مغناطيسي کم فرکانس عمدتا ناشي از جريان منبع تغذيه گوشي يا همان باتري هستند. بدين ترتيب گوشي به وسيله ميدان هاي مغناطيسي كم فركانس احاطه مي شود، اين فركانس هاي پائين نه تنها امواج حامل را پالسي مي كنند بلكه منجر به ايجاد ميدان هاي مغناطيسي كم فركانس از طريق پالس هاي جريان باتري مي شوند. گوشي سيگنال ها را دريافت مي كند و آن ها را به آنتن انتقال مي دهد. هنگامي كه گوشي هاي موبايل كار مي كنند، در هنگام ارسال اطلاعات، گوشي جريانات بيشتري از باتري مي كشد. بدين ترتيب ميدان هاي elf به علت مد انتقال پالسي در گوشي ايجاد مي شوند اين دانشجوي دكتري فيزيك پزشكي دانشگاه تربيت مدرس خاطرنشان كرد: در مطالعه اثرات بيولوژيك ناشي از سيستم هاي موبايل مي توان اثر فركانس هاي بالا را به همراه فركانس‌هاي مدولاسيون اين سيستم ها مطالعه كرد. در اين رابطه نتايج كاملا متضاد و متناقضي وجود دارد و هنوز دلايل قطعي براي اين اثرات وجود ندارد و به نظر مي رسد به مطالعات بيشتري نياز است و يا تنها اثرات بيولوژيك اين فركانس‌هاي پائين را مورد توجه قرار داد. كاوياني با اشاره به نزديكي گوشي‌هاي تلفن همراه به مغز حين مكالمه به ايسنا گفت: مغز انسان كاملا نزديك به يك ميدان مغناطيسي و تحت تابش آن قرار مي‌گيرد. البته در گذشته از وجود ميدان‌هاي مغناطيسي كم فركانس گوشي هاي اطلاعات وجود داشت اما از ويژگي و شدت آن‌ها اطلاع دقيقي در دست محققان نبود؛ بنابراين ابتدا شدت ميدان‌هاي مغناطيسي ناشي از تلفن‌هاي همراه را اندازه‌گيري كرديم و نكته قابل توجه تفاوت شدت ميدان‌هاي مغناطيسي در انواع گوشي‌هاي تلفن همراه بود. وي با بيان اين‌كه سيستم‌هاي عصبي بيشترين حساسيت را نسبت به ميدان‌هاي مغناطيسي دارند، تصريح كرد: از اين رو اگر تاثير ميدان‌هاي مغناطيسي را بر روي سلول‌هاي عصبي بررسي كنيم، مي‌توان مكانيسم اثرات ايجاد شده را تشخيص داد؛ بنابراين با استفاده از روش الكتروفيزيولوژي تاثير ميدان هاي مغناطيسي ناشي از گوشي‌هاي تلفن همراه بر روي سلول‌هاي‌هاي عصبي در يك مدل حيواني در فركانس 217 هرتز تلفن همراه بررسي شد اين دانشجوي دكتري فيزيك پزشكي دانشگاه تربيت مدرس افزود: در نتيجه ميدان‌هاي مغناطيسي تلفن همراه باعث كاهش فعاليت‌هاي بيوالكتريكي سلول‌هاي عصبي مغز ‌شد؛ البته از آنجايي كه جاندار مجموعه اي از سلول‌ها است؛ بنابراين هرگونه تغيير در عملكرد سلول‌ها مي تواند در رفتار كلي جاندار تاثير داشته باشد. وي همچنين درباره كاربردهاي درماني ميدان‌هاي مغناطيسي به ايسنا گفت: با شناخت مكانيزم هاي تاثير اين ميدان ها مي‌توان با استفاده از ميدان هاي مغناطيسي به عنوان يك ابزار فيزيكي در كنترل عملكرد انتخابي سلول هاي عصبي در مورد استفاده قرار گيرند. ﻿ به دنبال تولد بزهاي تراريخته حاوي ژن فاكتور 9 انعقادي در دي ماه سال گذشته، روز جمعه سوم ارديبهشت امسال دو بزغاله تراريخته حاوي ژن tpa انساني در پايگاه تحقيقاتي اصفهان پژوهشگاه رويان متولد شدند. به گزارش سرويس پژوهشي خبرگزاري دانشجويان ايران (ايسنا)، يكي از اين بزغاله‌ها به علت نارسايي گوارشي پس از هفت روز تلف شد، اما بزغاله ديگر در سلامت كامل به سر مي‌برد و آزمايش‌هاي ژنتيكي كه طي اين مدت انجام شده است، صحت تراريختگي اين بزغاله ها را تاييد مي‌كند. تولد دام هاي تراريخته تحول بسيار مهمي در دانش زيست فن‌آوري كشور و سرآغاز شكوفايي در توليد داروهاي خاص محسوب مي‌شود. با توجه به آمار بالاي سكته هاي قلبي ناشي از ايجاد لخته‌هاي خون در كشور، توليد پروتئين tpa كه توان بالايي در حذف سريع لخته هاي خون دارد از مدت ها پيش در دستور كار محققان پژوهشگاه رويان قرار گرفته است. براي نيل به اين هدف بزرگ، محققان طي تحقيقات دامنه دار خود در عرصه شبيه سازي توانستند، ضمن توليد انواع دامهاي شبيه سازي شده (رويانا، حنا، تامينا، بنيانا و... گونه بز را به عنوان بهترين گونه جهت توليد دام تراريخته انتخاب كنند كه نهايتا به تولد اولين بزهاي تراريخته حاوي ژن فاكتور 9 انعقادي با نام‌هاي «شنگول» و «منگول» در دي ماه سال گذشته منجر شد. در ادامه همين پروژه روز جمعه سوم ارديبهشت ماه امسال دو بزغاله تراريخته حاوي ژن tpa انساني در پايگاه تحقيقاتي پژوهشگاه رويان در اصفهان متولد شدند و آزمايش‌هاي ژنتيكي مويد تراريخته بودن اين بزغاله‌ها بوده است. پروتئين نوتركيب tpa و چند گونه ديگر آن از پروتئين هاي مهمي هستند كه در درمان سكته هاي قلبي و مغزي مورد استفاده قرار مي‌گيرند. اين داروها كه در حال حاضر از طريق كشت سلولي توليد مي‌شوند در سبد دارويي كشورهايي از جمله آمريكا با مبلغي در حدود 1500 دلار براي هر آمپول موجود هستند. محققان اين پروژه با ابراز اميدواري نسبت به اين كه كه تولد اين حيوان راهگشاي توليد انبوه اين دارو جهت ورود آن به سبد دارويي كشورمان شود، تصريح كرده‌اند: براي رسيدن به اين مقصود بايد تعداد قابل توجهي از اين گونه بزهاي تراريخته توليد شوند كه پس از بلوغ و ورود به دوره شيرواري بتوان از شير اين دامها جهت استحصال اين پروتئين ارزشمند اقدام شود. شايان توجه است كه تاكنون در دنيا يك دارو حاصل از شير حيوانات تراريخته وارد بازار دارويي شده و داروي دوم نيز در فاز سوم كارآزمايي باليني است، اميد مي‌رود كه كشور ما نيز به زودي به اين مجموعه بپيوندد. اولين راهبرد توليد داروهايي كه از پروتئين نوتركيب انساني ساخته مي‌شوند، استفاده از باكتري‌هاي تراريخته بوده است كه به علت ناهمخواني بعضي از اين پروتئين‌ها با سيستم انساني هم اكنون از راهبرد دوم يعني توليد اين پروتئين‌ها از طريق كشت سلول‌هاي تراريخته استفاده مي‌شود. اما توليد ميزان زيادي از اين پروتئين‌ها مستلزم انكوباتورهاي بزرگ كشت سلولي، تجهيزات و صرف هزينه‌هاي بالادست، لذا توليد حيوانات تراريخته از طريق شبيه سازي افق جديدي در توليد داروهاي نوتركيب از شير پستانداران فراروي محققان گشوده است كه اين روش امروزه به عنوان يكي از بهترين گزينه ها جهت توليد انبوه بسياري از مواد بيولوژيك انساني با كمترين هزينه ممكن برگزيده شده است. در اين روش ابتدا پروتئين مورد نظر جهت استفاده دارويي يا تحقيقاتي انتخاب و ژن آن پروتئين از سلول‌هايي كه مولد اين پروتئين در بدن هستند، جدا و تكثير مي‌شود. سپس ژن مورد نظر را با روش‌هاي مهندسي ژنتيك داخل يك حامل ژنتيكي كه داراي پروموتور (يا عامل بياني) ژن يكي از پروتئين هاي تراوش شونده در شير باشد منتقل مي‌كنند. سپس حامل جديد را تكثير و به سلول‌هاي بدني تهيه شده از حيوان مورد نظر كه توان شير دهي بالا دارد، منتقل مي‌كنند. پس از انتخاب بهترين رده سلولي كه حاوي ژن انساني مورد نظر شده است، از طريق فن‌آوري شبيه سازي، آن سلول را جهت توليد حيوان تراريخته به كار مي‌گيرند. مدير بانك خون بند ناف پژوهشگاه رويان جهاد دانشگاهي &amp; nbsp; با اشاره به فعاليت سه بانك خون بند ناف عمومي در كشور بر &amp; nbsp; لزوم ايجاد بانك مشترك براي ذخيره و ثبت اطلاعات ژنتيكي نمونه‌هاي خون بند ناف در كشور تاكيد كرد و افزود: ‌ &amp; nbsp; اطلاعات ژنتيكي سلولي نمونه‌هاي ذخيره شده در &amp; nbsp; بانك عمومي خون بند ناف رويان تهيه شده و با تمهيدات انديشيده شده طي ماه‌هاي آينده اين امكان وجود دارد كه اطلاعات بانك عمومي خون بند ناف براي استفاده بيماران فراهم شود. به گزارش خبرنگار «فناوري» خبرگزاري دانشجويان ايران (ايسنا)، دكتر مرتضي ضرابي در حاشيه يازدهمين كنگره بين‌المللي باروري و ناباروري رويان در جمع خبرنگاران با اشاره به راه اندازي ساختمان جديد بانك خون بند ناف، ‌ اظهار كرد: در اين راستا با توجه به امكانات جديدي كه فراهم شده توانستيم يك سري خدمات جديدي را نيز اضافه كنيم. ذخيره 15 هزار نمونه خون بند ناف در بانك خون بند ناف رويان وي با بيان اين‌ كه تاكنون تعداد 15 هزار نمونه فريز شده از سراسر كشور ذخيره شده است، ‌خاطرنشان كرد: در اين زمينه مشكلاتي وجود داشت و اين‌كه اطلاعات hla سلول‌ها را به ‌صورت منظم و بانك شده در اختيار نداشتيم كه خوشبختانه با تلاشي كه انجام شد، علاوه بر اين‌كه آزمايشگاه hla كه بانك اطلاعات ژنتيكي سلولي است راه اندازي شد، بانك hla نيز به بهره برداري رسيد. ثبت اطلاعات ژنتيكي سلولي 10 هزار نمونه خون بند ناف ذخيره شده در بانك خون بند ناف رويان &amp; nbsp; ضرابي تصريح كرد: بنابراين تقريبا نزديك به 10 هزار مورد اطلاعات ژنتيكي سلولي (hla) در بانك ذخيره‌سازي شده و اين امكان فراهم است كه اگر بيماري نياز به سلول داشت و با اطلاعات hla به مركز مراجعه كرد بتوانيم سلول مناسب را پيدا كرده و در صورتي كه مركز پيوند مورد نظر بخواهد از سلول استفاده كند اين سلول را در اختيار آن‌ها قرار دهيم. مدير بانك خون بندناف پژوهشگاه رويان جهاد دانشگاهي در ادامه اظهار داشت: در اين راستا خوشبختانه اطلاعات مربوط به بانك عمومي خون بند ناف در مجموعه در اختيار مي‌باشد، به نحوي كه با تمهيدات انديشيده شده طي ماه‌هاي آينده اين امكان وجود دارد كه اطلاعات بانك عمومي خون بند ناف براي استفاده بيماران فراهم شود. وي افزود: بر همين اساس در حال جمع آوري اطلاعاتhla سلول‌هايي كه در بانك عمومي ذخيره سازي شده، هستيم تا همزمان هم بانك خصوصي و هم بانك عمومي با يكديگر تعامل داشته و سلول‌ها را در اختيار بيماران نيازمند قرار دهند. راه‌اندازي دو مركز جديد جمع آوري نمونه بانك خون بند ناف رويان تا پايان سال ضرابي در بخش ديگري از سخنانش با اشاره به اين‌كه در سال جاري تعداد مراكز جمع آوري خون بند ناف در كشور افزايش پيدا مي‌كند، ‌ خاطرنشان كرد: در حال حاضر تقريبا 18 دفتر استاني فعال هستند كه اميدواريم در سال جاري دو مركز «لرستان» و «كهگيلويه و بوير احمد» نيز اضافه شده و تعداد اين مراكز به 20 دفتر برسد. مدير بانك خون بند ناف پژوهشگاه رويان درباره اين‌كه چه تعداد نمونه تا پايان سال فريز مي‌شود، خاطرنشان كرد: پيش بيني اين است كه بتوانيم هفت هزار نمونه را ذخيره سازي كنيم و طبق پيش‌بيني‌هاي انجام شده به نظر مي‌رسد كه تا پايان سال به 20 هزار نمونه برسد كه به هر حال در نوع خود يك ذخيره سلولي خوبي است كه در منطقه نيز ركوردي از نظر تعداد سلولي كه ذخيره سازي شده است، مي‌باشد. وي درخصوص فعاليت‌هاي ذخيره بانك خون بند ناف توسط سازمان انتقال خون با بيان اين‌كه يكي از وظايف سازمان انتقال خون راه اندازي بانك عمومي خون بندناف است، نيز اظهار كرد: تفاوت بانك عمومي و خصوصي اين است كه در بانك عمومي بايستي خانواده‌ها نمونه خون بند ناف را به بانك اهدا كنند و هيچ مالكيتي بر روي نمونه‌اي كه فريز مي‌شود، ‌ ندارند. بنابراين بانك عمومي مي‌تواند اين نمونه‌ها را به‌ صورت رايگان در اختيار بيماراني كه نياز دارند، قرار دهد؛ اما در بانك خصوصي خانواده‌ها با قراردادي كه مي‌بندند هزينه‌اي را پرداخت كرده و نمونه را براي خود ذخيره مي‌كنند. به گزارش ايسنا، وي اظهار داشت: كاري كه اكنون سازمان انتقال خون انجام مي‌دهد جمع آوري خون بند ناف به شكل عمومي است، اما واقعا اگر بخواهيم بيماري كه مراجعه مي كند، ‌ سلول مناسب را پيدا كرده و در اختيار وي قرار دهيم؛ حداقل بانك عمومي بايستي بيش از 20 هزار نمونه در اختيار داشته باشد تا بتواند سلولي كه مناسب است، بيابد و به بيمار ارائه كند. مدير بانك خون بند ناف پژوهشگاه رويان ادامه داد: به همين جهت است كه حتي اگر پژوهشگاه رويان بانك خود را تقويت كند، ‌ سازمان انتقال خون نيز بايد اين كار را انجام دهد، لذا در اين زمينه تا رقمي كه بتواند 20 هزار نمونه را ذخيره سازي كند و سلول مناسب را در اختيار بيماران قرار دهد فاصله زيادي داريم. ضرابي تاكيد كرد: بنابراين به دليل پراكندگي ژنتيكي كه دركشور وجود دارد، در بسياري از موارد براي مثال فردي از جنوب كشور به سلولي نياز دارد و به دليل اينكه از نظر ژنتيكي ممكن است قوميتي كه در جنوب كشور هستند، هيچ تطابقي با شمال و يا غرب كشور نداشته باشد، بنابراين بايستي تعداد نمونه‌هايي كه جمع آوري مي‌شوند بتوانند قوميت‌هاي مختلف را پوشش دهند. وي تصريح كرد: فعاليت سازمان انتقال خون، ‌ پژوهشگاه رويان و يا بيمارستان شريعتي در اين زمينه هيچ تداخلي با يكديگر ندارد و اين مراكز بايد در كنار يكديگر فعاليت كرده و باهم تعامل داشته باشند. به گزارش ايسنا، مدير بانك خون بند ناف پژوهشگاه رويان جهاد دانشگاهي خاطرنشان كرد: اطلاعات ژنتيكي بايد در بانك مشتركي ذخيره و ثبت شود كه اگر بيماري به اين بانك و مركز مراجعه كرد آن بانك بتواند بيمار را به مركزي كه سلول مورد نياز وي را در اختيارش قرار دهد، ارجاع دهد، &amp; nbsp; بنابراين ضرورت اين كار براي تمام اين مراكز وجود دارد. وي در پايان تصريح كرد: كشور از نظر بانك عمومي بسيار فقير است يعني تعداد نمونه‌هايي كه در بانك عمومي ذخيره شده به دو هزار نمونه نمي‌رسد، پس مشاهده مي‌كنيد چقدر فاصله است تا جايي كه به 20 هزار نمونه برسد. مجري پروژ‌ه‌هاي ملي و طرح ucf اصفهان معتقد است سياسي‌ شدن مساله هسته‌يي و تبليغات ضعيف مانع استفاده از كاربردهاي انرژي هسته‌يي به طور گسترده در كشور شده است. قنادي در حالي از رسانه‌هاي كشور به &amp; nbsp; دليل نپرداختن به ابعاد مختلف فن‌آوري هسته‌يي انتقاد مي‌كند كه از ابتداي آغاز بحث هسته‌يي برخي از رسانه‌ها، صاحب‌نظران و كارشناسان خواهان توجه بيش‌تر و بيش‌تر مسوولان به ابعاد و كاربردهاي انرژي صلح‌آميز هسته‌يي در كنار مساله‌ هسته‌يي كشورمان بوده‌اند! با اين حال جاي بسي خرسندي است كه رييس پژوهشگاه علوم و فنون هسته‌يي سازمان انرژي اتمي پس از هشت سال از آغاز جدي فعاليت‌هاي هسته‌يي كشورمان با بيان اين‌كه مردم حق دارند بدانند چه اقداماتي در زمينه دانش و فن‌آوري هسته‌يي صورت گرفته و مي‌گيرد، اعلام مي‌كند: آمادگي داريم توليدات و اقدامات خود را به اطلاع افكار عمومي برسانيم. محمد قنادي در گفت‌وگو با خبرنگاران «علمي - &amp; nbsp; فناوري» و «انرژي هسته‌يي» &amp; nbsp; خبرگزاري دانشجويان ايران (ايسنا) با بيان اين‌كه پژوهش و تحقيق، پايه و اساس هر صنعتي در همه‌ كشورهاست، اظهار كرد: اگر كشوري را مي‌بينيد كه به لحاظ صنعتي پيشرفت‌هاي قابل ملاحظه‌اي داشته است قطعا در بخش‌هاي پژوهشي دانشگاه‌ها و پژوهشگاه‌هايش سرمايه‌گذاري كرده است و برآيند اين پژوهش‌ها در نهايت امكان ايجاد يك صنعت بدون نقص را فراهم مي‌كند. وي درباره‌ راه‌هاي تحقيق و پژوهش در كشورهاي مختلف گفت: اولين راه، تحقيق و توسعه است و دوم، انتقال فن‌آوري از ديگر كشورها که هر كدام از اين دو راه مزايا و آسيب‌هاي خاص خود را دارند. قنادي گفت: تحقيق و توسعه مفيد است؛ چون نتيجه‌ي پژوهش در دست محققان و صنعتگران آن كشور است، اما سرمايه‌گذاري و زمان زيادي مي‌برد. در انتقال فن‌آوري هر چند سرعت انتقال بالاست، اما اساس كار ديگر دست آن كشور نيست و ايجاد وابستگي مي‌كند، از اين رو كشورهايي كه به دنبال پويايي در صنعت‌شان هستند به تحقيق و توسعه روي مي‌آورند، نه انتقال فن‌آوري. اميدواريم پژوهشگاه علوم و فنون هسته‌يي پل خوبي بين سازمان انرژي اتمي و صنايع مراكز دانشگاهي باشد رييس پژوهشگاه علوم و فنون هسته‌يي سازمان انرژي اتمي با بيان اين‌كه پويايي صنعت كشورها به سه عامل نيروي انساني، مديريت و سرمايه‌گذاري بستگي دارد، افزود: در كشورهايي كه پژوهشگاه‌ ميان صنعت و دانشگاه‌ها قرار مي‌گيرند در امر تحقيق و توسعه و آوردن آن به صنعت موفقند. در كشور ما نمونه‌ي پژوهشگاه نفت را داريم كه ميان صنعت نفت و دانشگاه قرار گرفت و ثمرات زيادي براي كشور داشت. اميدواريم پژوهشگاه علوم و فنون هسته‌يي نيز ميان‌دار و پل خوبي بين سازمان انرژي اتمي و صنايع مراكز دانشگاهي كشور باشد. وي با اشاره به موفقيت‌هايي كه در سال‌هاي گذشته براي سازمان انرژي اتمي در زمينه‌هاي مختلف به دست آمده است، تصريح كرد: ما مي‌توانيم بدون توجه به مسايل سياسي براي حمايت از صنايع مختلف كشور، در سازمان انرژي اتمي اقداماتي را در بخش تحقيق و توسعه فن‌آوري انجام دهيم. فن‌آوري هسته‌يي جايگاه بسيار گسترده و ارزشمندي در پزشكي، كشاورزي، صنعت و محيط زيست دارد. استفاده از اين فن‌آوري در توليد انرژي، تنها يكي از اين موارد است كه باعث مي‌شود در کنار آن به مسايل اقتصادي و محيط زيست نيز توجه شود. اين استاد دانشگاه خاطرنشان كرد: يك فرد به طور متوسط هشت هزار كيلووات ساعت انرژي در سال مصرف مي‌كند. براي توليد اين ميزان انرژي معادل00 28 كيلوگرم ذغال‌سنگ، 2 هزار ليتر نفت يا 2400 متر مكعب گاز طبيعي مورد نياز است که در ازاي آن فقط 32 گرم اورانيوم با غناي 4 درصد براي توسعه اين مقدار انرژي کافي است. اين در حالي است كه يك نيروگاه هزار مگاواتي 34 تن اورانيوم 4 درصد و در مقابل يك نيروگاه فسيلي با همين قدرت 3 ميليون و 18 هزار و 750 تن ذغال‌سنگ، 2 ميليون و 156 هزار و 250 متر مكعب نفت معادل (10 ميليون بشكه) يا 2 ميليارد و 587 ميليون و 500 هزار متر مكعب گاز طبيعي مصرف مي‌كند. در همين حال از اين نيروگاه حدود ساليانه &amp; nbsp; 8. 5 ميليون تن دي اکسيد کربن و مقادير قابل توجهي دي‌اكسيد سولفور و گازهاي نيتروژن وارد جو مي‌شود. وي در پاسخ به اين پرسش كه اما نيروگاه‌هاي هسته‌يي هزينه بسيار زيادي دارند، تصريح كرد: اگرچه سرمايه‌گذاري اوليه در نيروگاه‌هاي هسته‌يي بالاست، اما در مقايسه با سوخت کمي كه هر ساله در آن مصرف مي‌شود در دراز مدت اين سرمايه‌گذاري مستهلک مي‌شود. اين در حالي است كه در سال‌هاي بعد هزينه‌هاي ساخت نيروگاه‌هاي هسته‌يي با نيروگاه‌هاي حرارتي و غيره قابل مقايسه است. تمام راديوداروهاي مورد نياز در كشور از طريق رآكتور تهران و شتاب‌دهنده كرج تامين مي‌شود موارد جزيي از راديوداروها با تامين راديوايزوتوپ‌ها از خارج به دست مي‌آيد معاون رييس سازمان انرژي اتمي در مورد فعاليت پژوهشگاه علوم و فنون هسته‌يي در رابطه با توليد راديوداروهاي جديد و عرضه‌ راديوداروها به بازار داخلي گفت: از سال 1386 كه تحريم‌ها بسيار گسترده شد و ورود راديوداروها از كشورهاي ديگر براي ما غيرممكن شد، تصميم گرفتيم راديوداروها را خودمان توليد كنيم که به فضل الهي در کوتاه‌ترين زمان به اين موفقيت دست پيدا کرديم. در حال حاضر تمام راديوداروهاي مورد نياز كشور از طريق رآكتور تحقيقاتي تهران و شتاب‌دهنده کرج تامين و به تمام بيمارستان‌هاي كشور عرضه مي‌شود. البته با توجه به مشكلي كه در رابطه با سوخت رآكتور تهران پيدا كرديم، اين رآكتور فعلا به صورت محدود فعاليت مي‌كند و موارد جزيي نيز توسط شركت‌هاي خصوصي از طريق وارد كردن راديوايزوتوپ‌ها به كشور تامين مي‌شود، اما در حال حاضر راديوداروهاي مورد نياز در بيمارستان‌ها را سازمان انرژي اتمي تامين مي‌كند. قنادي در مورد واردات راديوداروها اظهار كرد: هر از گاهي با مجوز وزارت بهداشت، برخي از راديوداروها از خارج وارد و بين بيمارستان‌هاي كشور پخش مي‌شود. در حال حاضر يک هفته در ميان اين راديو‌داروها (وارداتي) توزيع مي‌شوند. سالانه يك ميليون نفر از راديودارو استفاده مي‌كنند راديوداروهاي توليد داخل به مراتب از نمونه‌هاي خارجي بهتر عمل مي‌كنند رييس پژوهشگاه علوم و فنون هسته‌يي سازمان انرژي اتمي گفت: هر ساله براي تشخيص بيماري حدود يك ميليون بيمار به وسيله‌ راديوداروها در کشور اقدام مي‌شود و 200 نفر در هفته براي درمان سرطان تيروييد از يد 131 استفاده مي‌كنند. وي با بيان اين‌كه در يكي دو سال اخير موفقيت‌هاي بي‌نظيري در زمينه‌ي راديوداروها، درمان و كاهش درد بيماران از طريق راديوداروها به دست آورده‌ايم، افزود: در بيماري‌هاي مثل متاستاز استخوان از اين راديوداروها در بيمارستان‌هاي شريعتي، شهداي تجريش، مشهد و شيراز و ساير بيمارستان‌ها استفاده مي‌شود. در همين حال راديوداروهاي توليدي داخل به مراتب از نمونه‌هاي خارجي بهتر عمل مي‌كنند و گزارش پزشکان حاکي از اين است که درد بسياري از بيماران با استفاده از آن‌ها به شدت كاهش پيدا كرده است كه اين موفقيت چشمگيري براي کشور محسوب مي‌شود. حدود 20 نوع راديوداروي جديد توليد مي‌كنيم راديوداروهاي جديد در مرحله آزمايش باليني قرار دارند 90 درصد راديوداروها در چارچوب طرح كلان ملي را توليد كرده‌ايم قنادي با اشاره به طرح كلان ملي درباره توليد راديوداروهاي بيش‌تر در كشور اظهار كرد: به موازات موفقيتي كه سازمان انرژي اتمي در زمينه توليد راديوداروها به دست آورد، معاونت فن‌آوري رياست جمهوري با پژوهشگاه علوم و فنون هسته‌يي قراردادي را براي توليد 15 نوع راديوداروي جديد در كشور ابلاغ كرد. البته در اين رابطه ما تا مرحله‌ توليد از حمايت و همكاري معاونت فن‌آوري رياست جمهوري برخورداريم. معاون سازمان انرژي اتمي خاطرنشان كرد: اين طرح در يك زمان‌بندي مناسب در حال انجام است و 90 درصد راديوداروهايي كه توليد كرده‌ايم در حال حاضر براي آزمايش‌هاي باليني در بيمارستان‌ها در مرحله تست قرار دارد. پس از انجام تست روي حيوانات آزمايشگاهي، تست اين راديوداروها بر روي انسان‌ها انجام مي‌شود. حدود 9 ماه از امضاي اين قرارداد گذشته است و ما موفقيت‌هاي خوبي به دست آورده‌ايم؛ از اين رو پيشنهاد كرديم تعداد راديو‌داروها از 15 نوع به حدود 20 نوع افزايش پيدا کند كه مورد موافقت قرار گرفته است. راديوداروهاي جديد تا سال آينده توليد و به بيمارستان‌ها ارسال خواهند شد وي در مورد رو به پايان بودن سوخت رآكتور تهران و ايجاد خلل احتمالي در روند توليد راديوداروها گفت: تا زماني كه اين 20 نوع راديودارو را بتوانيم به مرحله‌ي توليد برسانيم، سوخت وجود دارد و تا سال آينده آن‌ها توليد و به بيمارستان‌ها ارسال خواهند شد. رييس پژوهشگاه علوم و فنون هسته‌يي سازمان انرژي اتمي با اشاره به بازخورد توليد راديوداروهاي جديد نزد پزشكان و بيماران، اظهار كرد: بازخورد آن‌ها بسيار مثبت بوده و نامه‌هاي بسياري در تاييد و اثرگذار بودن آن‌ها به دست ما رسيده است. برخي از راديوداروها با ترکيبات ديگري از كشورهاي ديگر با قيمت گران‌تر به ايران وارد مي‌شد كه در حال حاضر همان راديوداروها با اثرات مطلوب و قيمت ارزان‌تر در داخل توليد و در اختيار بيماران کشور قرار مي‌گيرد. وي در ادامه گفت‌وگو با ايسنا به برگزاري نمايشگاهي از پيشرفت‌هاي هسته‌يي ايران در عرصه‌هاي مختلف دانش و فن‌آوري هسته‌يي در حاشيه‌ي كنفرانس سالانه آژانس بين‌المللي انرژي اتمي در وين اشاره كرد و افزود: بر اساس گزارشي كه از عملكرد اين نمايشگاه به دست ما رسيده است، استقبال بسيار خوبي صورت گرفته و حتي برخي كشورها خريدن توليدات ما را خواستار شده‌اند. بسياري از راديوداروهاي ايران براي اولين‌بار در كشور و منطقه توليد مي‌شوند 120 مركز پزشكي هسته‌يي در كشور داريم معاون رييس سازمان انرژي اتمي ايران با اشاره به اين كه برخي از راديوداروهاي توليد در داخل براي اولين‌بار در منطقه و برخي براي اولين‌بار در سطح كشور توليد مي‌شوند و برخي از آن‌ها در مرحله‌ تحقيق در دنيا هستند مثل راديوداروي رنيوم، ام آي بي جي و هولميوم، ايتريوم، ساماريوم و... خوشبختانه اين راديوداروها در مرحله‌ي تست باليني قرار دارند. قنادي تعداد مراكز پزشكي هسته‌يي كشور را 120 مركز عنوان كرد و افزود: ما در اين زمينه با افزايش قابل توجهي از پزشكان، داروسازها و متخصصان روبه‌رو بوده‌ايم. قنادي در مورد صرفه‌جويي ارزي ساخت راديوداروها در كشور خاطرنشان كرد: به طور كلي هزينه راديوداروهاي ساخت داخل تقريباً يك سوم قيمت راديوداروهاي خارجي است. ايران در توليد ژنراتور موليبدن در منطقه و خاورميانه بي‌نظير است وي هم‌چنين تاكيد كرد: ايران در توليد ژنراتور موليبدن در منطقه و خاورميانه بي‌نظير است. در رابطه با توليد راديوداروهاي جديد و يد 131 برخي كشورها در سطح قابل توجهي هستند، اما تعاملي با كشورهاي ديگر ندارند كه بتوان از آن‌ها اين داروها را گرفت. در حال حاضر دستگاه پت را وزارت بهداشت تامين مي‌كند رييس پژوهشگاه علوم و فنون هسته‌يي سازمان انرژي اتمي گفت: تنها موردي كه ما در حال حاضر نمي‌توانيم در بيمارستان‌ها خدمت‌رساني کنيم و وزارت بهداشت بايد تامين آن را به عهده بگيرد، مساله‌ي استفاده از دستگاه پت (positron emission tomography) است. البته، در حال طراحي و ساخت آن هستيم. وي گفت: راديوداروهاي مربوط به آن را توليد كرده‌ايم‌، ‌ اما براي خود دستگاه بايد سرمايه‌گذاري قابل توجهي صورت گيرد. بحث خريد راديوايزوتوپ‌ از روس‌ها در جريان است معاون سازمان انرژي اتمي در ادامه در مورد خريد راديوايزوتوپ از روسيه به اين جمله بسنده كرد كه " اين بحث در جريان است. " سازمان انرژي اتمي در صنعت مي‌تواند خدمات ارزنده‌اي ارايه كند دولت براي استفاده از فن‌آوري هسته‌يي در صنعت اعمال نظر کند دستگاه‌هاي ما يك سوم قيمت مشابه خارجي، استاندارد و تضمين شده است رييس پژوهشگاه علوم و فنون هسته‌يي سازمان انرژي اتمي در ادامه‌ درباره‌ استفاده از فن‌آوري هسته‌يي در صنعت اظهار كرد: فن‌آوري هسته‌يي جايگاه ويژه‌اي در صنعت پيدا كرده است. امروزه از كوچك‌ترين صنايع تا بزرگ‌ترين کارخانه‌ها در صنعت به نوعي با فن‌آوري هسته‌يي در ارتباط است. از كارخانه‌هاي كاغذسازي گرفته تا بزرگ‌ترين كارخانه‌هاي پتروشيمي، ذوب آهن، پالايشگاه‌ها، نيروگاه‌ها، ساخت سيلو و غيره فن‌آوري هسته‌يي كاربرد دارد. اين فن‌آوري در ضخامت‌سنجي چوب، كاغذ، فولاد كاربرد دارد و سازمان انرژي اتمي در اين زمينه مي‌تواند خدمات ارزنده‌اي ارايه كند. ما به وزارت‌خا‌نه‌هاي مربوطه اعلام كرده‌ايم که اگر در بخش‌هاي مربوطه تمايل داشته باشند مي‌توانند از دستگاه‌هاي پژوهشگاه استفاده كنند. قنادي در پاسخ به اين پرسش كه تا چه اندازه صنايع كشور به پذيرش تكنولوژي هسته‌يي از سوي سازمان انرژي اتمي تمايل دارند؟ گفت: بر اساس وظيفه توانايي‌هاي‌مان در زمينه‌هاي مختلف در صنعت را به وزارت صنايع و بخش‌هاي ديگر اعلام كرده‌ايم. ما مي‌توانيم دستگاه‌هاي خود را با يك سوم قيمت مشابه خارجي آن ارايه كنيم و تضمين مي‌دهيم اين دستگاه‌ها كاملا استاندارد و مشابه دستگاه‌هاي خارجي هستند. وي در پاسخ به اين پرسش كه وزارت‌خانه‌ها براي استفاده از پيشرفت‌هاي فن‌آوري هسته‌يي در صنعت دستورالعمل و برنامه‌ي روشني دارند؟ اظهار كرد: طبيعتاً دولت در اين رابطه در وزارتخانه‌ها مي‌تواند اعمال نظر کند. پژوهشگاه، دستگاه‌هاي ارتفاع‌سنج و ضخامت‌سنج در اختيار صنعت قرار مي‌دهد رييس پژوهشگاه علوم و فنون هسته‌يي سازمان انرژي اتمي هم‌چنين گفت: ما موفق شديم دستگاه‌هاي ارتفاع‌سنج و ضخامت‌سنج را براي سنجش ارتفاع كوره‌هاي بلند، سيلوها، لوله‌هاي نفت و گاز، برق‌گير كشتي‌ها و ساختمان‌هاي بلند بسازيم. هم‌چنين مي‌توانيم در زمينه عمق‌سنجي براي چاه‌هاي نفت، اكتشاف مواد معدني، تشخيص مواد مخدر و منفجره در مبادي ورودي فرودگاه‌ها، تركيدگي و شكستگي تمامي قطعات خودروها، كشتي‌ها و هواپيماها و تبديل فاضلاب انساني و شيرابه‌ها به كود شيميايي و آناليز مواد اقدام كنيم. ساخت سامانه پرتودهي تجهيزات پزشكي و مواد غذايي قنادي هم‌چنين از طراحي و ساخت سامانه پرتودهي تجهيزات پزشكي براي ضدعفوني كردن و پرتودهي مواد غذايي براي نگهداري طولاني‌مدت و ميكروب‌زدايي خبر داد و گفت: طراحي اين سامانه به اطلاع معاونت فن‌آوري رياست جمهوري رسيده است. وي ادامه داد: در حال حاضر دو سامانه پرتودهي تجهيزات پزشكي در تهران و يزد وجود دارد كه با هزينه‌ بسيار پايين كار را انجام مي‌دهد و در صورت تأمين تسهيلات مالي در چند نقطه ديگر کشور نيز ساخته خواهد شد. اين استاد دانشگاه با تاكيد بر اين‌كه بر اساس گزارش‌ها 25 درصد مواد غذايي در كشور تبديل به ضايعات مي‌شود، تصريح كرد: امروزه در دنيا بحث نگهداري طولاني مدت مواد غذايي مورد توجه قرار گرفته است و بر روي آن سرمايه‌گذاري مي‌شود. ما مي‌توانيم با پرتودهي مواد غذايي، ضايعات را از بين ببريم و يا به حداقل برسانيم. در حال حاضر حدود 24 کشور مجوز پرتودهي 45 نوع مواد غذايي را دارند. پرتودهي مواد غذايي تهديدي براي سلامت افراد نيست سياسي‌ شدن مساله هسته‌يي و تبليغات ضعيف موانع بر سر استفاده از كاربردهاي انرژي هسته‌يي است وي در پاسخ به اين پرسش كه مردم نسبت به مصارف و كاركردهاي صنعت هسته‌يي در زندگي روزمره به خوبي آگاه نيستند و برخي برداشت‌هاي منفي دراين‌باره وجود دارد، خاطرنشان كرد: در پرتودهي هيچ‌گونه راديواكتيويته‌اي در مواد غذايي و ديگر موارد به وجود نمي‌آيد. پرتو گاما مثل نور از مواد عبور مي‌كند و ميزان پرتودهي كاملا حساب شده و بر اساس معيارهاي استاندارد بين‌المللي انتخاب مي‌شود و سلامت افراد را تهديد نمي‌كند. اين مساله‌ از سوي مراكز بين‌المللي مثل آژانس بين‌المللي انرژي اتمي و سازمان بين‌المللي فائو مورد تاييد قرار دارد. معتقدم بزرگ‌ترين مشكل بر سر راه استفاده از كاربردهاي انرژي هسته‌يي در صنايع پزشكي، كشاورزي و صنعت ناشي از تبليغات ضعيف در اين زمينه‌هاست. البته نمي‌توان سياسي‌ شدن مساله هسته‌يي ايران را در اين خصوص بي‌تاثير دانست. رسانه‌هاي گروهي انرژي هسته‌يي را از مسايل سياسي خارج كنند و آن را به ميان مردم بياورند. وزارت‌خانه‌هاي بازرگاني، جهاد كشاورزي و صنايع براي كاهش ضايعات مواد غذايي اقدام مشتركي انجام دهند. اين استاد دانشگاه تاكيد كرد: قطعا چرخه سوخت و نيروگاه‌هاي هسته‌يي براي ما مهم هستند، مجموعه انرژي هسته‌يي تنها 10 درصد آن را تشكيل مي‌دهد و 90 درصد ديگر فن‌آوري هسته‌يي كه ضامن سلامتي انسان‌ها در تشخيص بيماري‌هاي لاعلاج، درمان بيماري‌هاي عمدتاً سرطاني و غيره است را تشكيل مي‌دهد. وي ادامه داد: معتقدم وزارت‌خانه‌هاي بازرگاني، جهاد كشاورزي، صنايع و معادن بايد درباره مسائلي مثل كاهش ضايعات مواد غذايي با استفاده از كاربردهاي انرژي هسته‌يي اقدام مشتركي را انجام دهند و در اين‌باره يك الگوي مناسب ارايه كنند. چرا بايد محصولاتي مانند پياز و سيب‌زميني و... توليد داخل به خاطر خوب نگهداري نشدن دفن شوند؟ البته رسانه‌هاي گروهي بايد انرژي هسته‌يي را از مسايل سياسي خارج كنند و آن را به ميان مردم بياورند. فن‌آوري هسته‌يي براي خوشبختي، آرامش و رفاه انسان‌هاست؛ 60 سال پيش از آن براي نابودي انسان استفاده شد اما امروزه در عرصه‌هاي مختلف زندگي بشر موجب رفاه، سلامت و آرامش انسان‌هاست. آماده‌ايم توليدات و اقدامات خود را به اطلاع افكار عمومي برسانيم معاون رييس سازمان انرژي اتمي ايران در پاسخ به اين پرسش كه اين نگراني وجود دارد كه اگر موضوع هسته‌يي ايران در ابعاد سياسي و بين‌المللي‌اش پايان يابد مردم ديگر سراغي از انرژي هسته‌يي نخواهند گرفت، چون تعريف‌شان از انرژي هسته‌يي در موضوعاتي مثل "غني‌سازي" خلاصه مي‌شود، اظهار كرد: براي اين كار به اطلاع رساني و ايجاد يک الگوي فرهنگي در كشور نياز داريم. ما آماده‌ايم توليدات و اقدامات خود را به اطلاع افكار عمومي برسانيم. مردم حق دارند بدانند چه اقداماتي در زمينه دانش و فن‌آوري هسته‌يي صورت گرفته و مي‌گيرد. وي در ادامه افزود: قطره‌هاي چشمي كه در داروخانه‌ها وجود دارد و مردم از آن استفاده مي‌كنند در سازمان انرژي اتمي پرتودهي مي‌شود. دارويي كه براي گرفتگي شريان‌ها و عروق استفاده مي‌شود را ما توليد مي‌كنيم. خوشه‌ي گندمي كه دانه‌هايش بزرگ‌تر و ساقه‌هايش ضخيم‌تر شده، پرتودهي شده است. آرد و آلودگي حبوبات آلوده به ميكروب با پرتودهي بهينه و آلودگي‌شان برطرف شده است كه متاسفانه مردم اطلاعي از آن ندارند. برنامه جامع سازمان انرژي اتمي براي سالم‌سازي خرما قنادي در ادامه از برنامه جامع سازمان انرژي اتمي براي سالم‌سازي توليدات خرما در كشور خبر داد و گفت: براي جلوگيري از ترش شدن و كرم‌زدگي توانستيم خرما را پرتودهي كنيم و پيش‌بيني مي‌کنيم که يك چهارم خرمايي كه پيش از اين، دور ريخته مي‌شد را به بازار برگردانيم. اين کار در مورد كشمش، گردو، پسته، بادام نيز انجام مي‌شود. متاسفانه اخيرا شنيده‌ام كه زعفران ايران به خارج ازکشور برده و پس از پرتودهي آن را به نام کشور مربوطه صادر مي‌كنند. ما مي‌توانيم اين كار را خودمان انجام دهيم. رييس پژوهشگاه علوم و فنون هسته‌يي سازمان انرژي اتمي هم‌چنين از برگزاري كارگاه يك روزه براي خبرنگاران و رسانه‌هاي گروهي در رابطه با كاربردها و پيشرفت‌هاي هسته‌يي ايران در سازمان انرژي اتمي خبر داد. در هشت پروژه دوجانبه و 13 پروژه منطقه‌يي و پروژه‌هاي crp با آژانس همكاري داريم قنادي در ادامه درباره‌ همكاري‌هاي ايران با آژانس بين‌المللي انرژي اتمي خاطرنشان كرد: ما هشت پروژه در موارد صلح‌آميز پزشكي، صنعت، کشاورزي و محيط زيست و هم‌چنين 13 پروژه‌ي منطقه‌يي و پروژه‌هايي تحت عنوان سي‌آر‌پي (coordinated research project) با همکاري آژانس در دست اجرا داريم. ما در زمينه‌ي رفت و آمد كارشناسان آژانس به ايران با اين نهاد بين‌المللي همكاري مي‌كنيم. برخي از اين پروژه‌ها سه تا چهار ساله است و برخي از آن‌ها به تازگي شروع شده است و برخي در حال اتمام است. معاون رييس سازمان انرژي اتمي در ادامه اين گفت‌وگو درباره تعداد دانشجويان پذيرش شده در پژوهشگاه علوم و فنون هسته‌يي اظهار كرد: به طور كلي 48 دانشجوي دكتراي بورسيه از دانشگاه‌هاي كشور داريم. هم‌چنين 215 نفر در مقطع كارشناسي ارشد كه از سوي دانشگاه‌هاي مختلف در پژوهشگاه سازمان انرژي اتمي پروژه مي‌گذارند و هزينه‌اي از آن‌ها گرفته نمي‌شود. ما توانسته‌ايم 44 نفر از دانشجويان دوره‌ي دكتري را بر اساس مجوز وزارت علوم با همكاري دانشگاه اميركبير و شهيد بهشتي در پژوهشگاه علوم و فنون هسته‌يي سازمان انرژي اتمي جذب كنيم. وي در مورد پروژه‌هاي تحقيقاتي اين پژوهشگاه با ديگر مراكز تحقيقاتي گفت: از سال 86 تاكنون 142 قرارداد پژوهشي با معاونت تحقيقات سازمان انرژي اتمي و مراكز ديگر تحقيقاتي در سطح كشور منعقد شده و دو پروژه كلان ملي تحت عنوان "طراحي و ساخت رآکتور و نيروگاه آزمايشي گداخت" و "توليد راديوداروها" را با معاونت فن‌آوري رياست جمهوري امضا كرده‌ايم. قنادي درباره‌ پروژه گداخت هسته‌يي با بيان اين‌كه اين پروژه كاري بسيار بزرگ و زمان‌بر است افزود: كشورهاي بزرگ دنيا در اين زمينه هنوز در ابتداي كارند. پروژه‌ي (ايتر) با 15 تا 16 ميليارد يورو هزينه هنوز موفقيت چنداني به دست نياورده است، اما اگر روزي بشر بتواند به انرژي حاصل از گداخت هسته‌يي دست يابد مشکلي براي توليد انرژي نخواهد داشت. رييس پژوهشگاه علوم و فنون هسته‌يي سازمان انرژي اتمي در ادامه در مورد تعداد تفاهم‌نامه‌هاي پژوهشگاه علوم و فنون هسته‌يي با مراكز دانشگاهي و پژوهشي اظهار كرد: 59 تفاهم‌نامه همكاري داريم كه از سال 86 به بعد امضا شده است. وي هم‌چنين گفت: برگزاري دوره دكتراي مهندسي هسته‌يي با همكاري يكي از دانشگاه‌هاي كشور را احتمالا در بهمن‌ماه سال جاري خواهيم داشت كه از اين بابت از وزارت علوم قدرداني مي‌كنيم. پژوهشگاه علوم و فنون هسته‌يي تنها موسسه‌اي است كه اين دوره را برگزار مي‌كند. ما بورسيه‌هاي فارغ‌التحصيل در اين پژوهشگاه را به عضويت در هيات علمي‌مان مي‌پذيريم. قنادي ادامه داد: در حال حاضر پژوهشگاه 300 عضو هيات علمي برجسته و شاخص دارد. پژوهشگاه هيأت امنا و هيات مميزه مستقل دارد. هم‌چنين مجله‌ي علوم و فنون هسته‌يي هر سه ماه يك‌بار كه در كشور بي‌نظير است در سازمان انرژي اتمي (پژوهشگاه) منتشر مي‌شود. در پژوهشگاه حداقل 25 تا 30 تن از اساتيد برجسته دانشگاه‌هاي كشور همكاري دارند كه پروژه‌هاي مشترك را با دانشجويان دکترا انجام مي‌دهيم. وي خاطرنشان كرد: پژوهشگاه علوم و فنون هسته‌يي جايگاه بسيار ارزشمندي براي اساتيد و دانشجويان كشور در زمينه‌هاي مختلف دانش و فن‌آوري هسته‌يي است. اين پژوهشگاه نه تنها در مسايل هسته‌يي بلكه مي‌تواند در زمينه‌هاي ديگر علوم و فنون مثمرثمر باشد. قنادي در ادامه گفت‌وگو با ايسنا، ‌ درباره فعاليت‌هاي پژوهشكده ليزر اظهار كرد: تحقيقات مربوط به ليزر و ساخت بعضي از ليزرهاي صنعتي و پزشكي در اين پژوهشكده انجام مي‌شود. اين پژوهشكده پروژه‌هاي پژوهشي برجسته و امكانات تحقيقاتي بالايي در اختيار دارد. شركت‌ها و موسساتي كه به نوعي به دستگاه‌هاي ليزر نياز دارند مي‌توانند در رابطه با ساخت ليزر و يا تامين قطعات مورد نياز با ما در ارتباط باشند. وي فعاليت پژوهشكده مواد پژوهشگاه علوم و فنون هسته‌يي را در رابطه با مواد مورد نياز تاسيسات هسته‌يي مثل شيشه‌هاي سربي و مواد مورد استفاده براي جلوگيري از خوردگي بدنه تاسيسات هسته‌يي دانست. رييس پژوهشگاه علوم و فنون هسته‌يي سازمان انرژي اتمي با اشاره به اقدامات پژوهشكده كشاورزي، پزشکي و صنعتي در كرج، خاطرنشان كرد: پرتودهي مواد كشاورزي و توليد راديوداروهايي كه بدون رآكتور و در سيكلوترون كرج انجام مي‌شود، مثل گاليوم، تاليوم، كرييپتون، اينديوم و مس انجام مي‌شود و نيز کاليبراسيون کليه دستگاه‌هاي پزشکي هسته‌يي در اين پژوهشکده انجام مي‌پذيرد. طراحي مفهومي رآكتور 20 مگاواتي جديد پايان يافته است قنادي در رابطه با پژوهشكده رآكتور و شتاب‌دهنده‌ها گفت: اين پژوهشكده علاوه بر كارگرداني و سرپرستي رآكتور تهران كه توليد راديوايزوتوپ‌ها را بر عهده دارد دو رآكتور تحقيقاتي در اصفهان كه براي تحقيقات و آموزش و آناليز مواد پزشكي، كشاورزي و صنعتي از آن‌ها استفاده مي‌شود را اداره مي‌كند. به موازات اين رآكتورها دستور طراحي و ساخت يك رآكتور 20 مگاواتي از سوي رياست سازمان انرژي اتمي مشابه رآكتور تهران داده شده است كه به‌ موقع گزارش مفصلي در رابطه با آن را اريه مي‌كنيم. او ادامه داد: اين رآكتور كاملا بومي است، البته از تجربيات‌مان در رآكتور تحقيقاتي تهران براي طراحي آن استفاده مي‌کنيم. در حال حاضر طراحي مفهومي رآكتور 20 مگاواتي جديد پايان يافته است. قنادي در مورد ساخت صفحه سوخت براي رآكتور تهران با بيان اين‌كه انجام اين كار به عهده‌ي يکي از شركت‌هاي زير مجموعه‌ سازمان انرژي اتمي است، افزود: كارهاي اوليه در اين شركت براي ساخت صفحه سوخت انجام شده است و آن‌ها قول داده‌اند كه در اسرع وقت آن را به ما تحويل دهند. براي دانشگاه‌ها شتاب‌دهنده نوترون‌ مي‌سازيم رييس پژوهشگاه علوم و فنون هسته‌يي تصريح كرد: در پژوهشكده علوم هسته‌يي شتاب‌دهنده‌ نوترون‌ها (براي آناليز مواد) كه از سوي بعضي از دانشگاه‌ها سفارش داده شده است ساخته و هم‌چنين توليد راديوايزوتو‌پ‌ها براي بعضي از صنايع و تحقيقات بنيادي در حال انجام است. پروژه جداسازي فلز زيركونيوم و هافنيوم از پروژه‌هاي صنعتي تاسيسات هسته‌يي اصفهان است قنادي درباره‌ فعاليت پژوهشكده چرخه سوخت گفت: تحقيقات بنيادي مربوط به چرخه سوخت، استخراج فلزات با استفاده از ميكروب‌ها، پروژه‌اي‌ در مورد جداسازي فلز زيركونيوم و هافنيوم كه از پروژه‌هاي صنعتي تاسيسات هسته‌يي اصفهان است و نيز تحقيقات پايه در اين پژوهشكده در حال انجام است. هم‌چنين در رابطه با ميله‌هاي سوخت و به طور كلي تحقيقات مربوط به چرخه‌ سوخت اقدامات قابل توجهي انجام مي‌شود. در آزمايشگاه جابربن حيان آناليز مواد و تحقيقات پايه انجام مي‌شود قنادي كه خود پايه‌گذار آزمايشگاه جابربن حيان در سازمان انرژي اتمي ايران است، درباره فعاليت اين آزمايشگاه گفت: اين آزمايشگاه بسيار مجهز براي آناليز مواد و تحقيقات پايه و کاربردي است و دستگاه‌هاي دقيقي در اختيار دارد و يکي از فعاليت‌هاي عمده آن از سال‌ها پيش تاکنون تربيت نيروي انساني متخصص بوده که اکثر دانشجويان دوره دکترا مورد نياز سازمان انرژي اتمي و شرکت‌هاي وابسته در آن تربيت شده‌اند. دكتر محمد قنادي‌ مراغه ـ مجري پروژ‌ه‌هاي ملي و طرح ucf اصفهان و مديرعامل پيشين شركت مادر تخصصي توليد مواد اوليه و سوخت هسته‌يي سازمان انرژي اتمي ـ است. وي از 1385 رياست پژوهشگاه علوم و فنون هسته‌يي سازمان انرژي اتمي را بر عهده گرفت. وي استاد راديو شيمي و داراي نشان درجه 2 پژوهش در كشور است. &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; گفت‌وگو از خبرنگاران ايسنا: &amp; nbsp; امير بامه و زهرا اصغري﻿ بر اساس برنامه اعلام شده توسط سازمان فضايي روسيه، آندري باريسنكو، الکساندر ساماكوتايف و رونالد گاران سرنشينان ناو كيهاني سايوز تي. ام. آ – 21 كه قرار است فردا 5 آوريل پرواز خود را به سوي ايستگاه فضايي بين المللي آغاز كند، اينك در بايكونور در قرنطينه، آخرين مراحل قبل از سفر را مي گذرانند. به گزارش سرويس فناوري خبرگزاري دانشجويان ايران (ايسنا)، آنها از حدود دو هفته قبل در هتل مخصوصي در مركز پرتاب هاي فضايي بايكونور به سر مي‌برند و ضمن انجام آخرين تمرين ها، خود را براي پرواز چند ماهه در ايستگاه فضايي بين المللي آماده مي كنند. سيروس برزو، تحليلگر فضايي مقيم روسيه با بيان اين كه اعزام فضانوردان اين كشور با آداب و مراسم خاصي همراه است مي‌گويد: کيهان نوردان به طور معمول 15 روز قبل از پرتاب به بايكونور مي آيند. آنها تا زمان آغاز سفر در هتلي ويژه با نام «کيهان نورد» اقامت مي كنند. در پشت هتل، خياباني است که در دو طرفش درختان متعدد ديده مي شود. اين ها، درختاني هستند که هر فضانورد قبل از پرتاب بايد يکي از آنها را غرس کند. طبق سنت، کيهان نوردان از موزه بايکونور بازديد دارند که طي آن، دفتر يادبود، پاکت هاي پستي، کتاب ها و غيره را امضا مي کنند. همچنين يادگارهايي از اشياي شخصي خود را اهدا مي‌كند. تمامي گروه هاي فضايي حتما شب قبل از پرتاب، بايد فيلم «خورشيد سفيد صحرا» که محصول سال 1969 شوروي را تماشا کنند. اين فيلم در زمان خود از محبوب ترين محصولات سينماي شوروي به شمار مي رفت. جالب آن که فضانوردان در هر پرواز، توفيق اجباري تماشاي فيلم را دارند و حتما آنرا خواهند ديد! آلكساندر بالاندين، كيهان نوردي كه در پاييز گذشته به ايران سفر كرد در پاسخ به سوال ايسنا درباره ماموريت و مدت اقامت كيهان نوردان سايوز تي. ام. آ- 21 در ايستگاه فضايي بين‌المللي گفت: اين سه تن تا 16 سپتامبر در مدار خواهند بود و برنامه مفصلي را به انجام خواهند رساند كه در آن 40 آزمايش مختلف تنها در بخش روسي ايستگاه پيش بيني شده است. وي در پاسخ به اين سوال كه پرواز طولاني در بي وزني باعث بروز اختلال در ماهيچه ها و عروق و قلب نمي شود، اظهار كرد: براي جلوگيري از اين مشکل، در ايستگاه فضايي بين‌المللي انواع مختلف وسايل ورزشي وجود دارد. از اين وسايل در ايستگاه هاي فضايي قبلي استفاده شده و توانايي آنها به اثبات رسيده است. از جمله اين ابزارها مي توان به دوچرخه ثابت و يک ميدان دو دوار همچنين فنرهاي ورزشي اشاره شد. وي اضافه كرد ورزش هايي که براي فضانوردان اجباري است. به طور مثال آنها بايد حداقل روزي 5 کيلومتر با دوچرخه ثابت پا بزنند. بنا به گفته بالاندين، فضانوردان از لباس مخصوص استفاده مي کردند که باعث مقاوم شدن ماهيچه مي‌شد. آنها با پوشيدن لباس هاي «پنگوئن» که در محل هاي مخصوصي به الياف هاي لاستيکي مجهز بود، مجبور مي شدند براي انجام حرکت هاي عادي، نيرويي را به عضلات وارد بياورند به اين ترتيب در کنار تجهيزات ورزشي اين لباس ها نيز به تقويت عضلات کمک مي کرد. لباس «چيبيس» با ايجاد خلا در قسمت تحتاني بدن، از نرسيدن خون و مايعات به اندام ها وعضلات تحتاني بدن جلوگيري مي کرد. بر اساس آخرين اطلاعات منتشر شده توسط روسكاسموس، سازمان فضايي روسيه، ناو كيهاني سايوز تي. ام. آ- 21 در ساعت 22: 18: 20 روز 5 آوريل به وقت گرينويچ (16 فروردين) از همان سكويي راهي فضا خواهد شد كه يوري گاگارين 50 سال پيش سفرش را آغاز كرد. اين كيهان‌پيما پس از حدود دو شبانه روز پرواز مستقل به ايستگاه فضايي بين المللي خواهد پيوست. آندري باريسنكو، مهندس 47 ساله از جمله طراحان سامانه هاي فضايي است كه در موسسه توليدات فضايي انرگيا كار مي كند و از سال 2003 به جرگه كيهان نوردان روسيه پيوسته است. الکساندر ساماكوتايف فرمانده ناو سايوز تي. ام. آ- 21، خلبان برجسته نيروي هوايي روسيه است. او در سال 2003 به عنوان فضانورد انتخاب شد، 41 سال دارد. رونالد گاران سومين عضو گروه 50 ساله و خلبان نيروي هوايي آمريكا است. او در سال 2000 به عنوان نامزد فضانورد انتخاب شد. گاران در سال 2008 به عنوان متخصص ماموريت در پرواز شماره 124 شاتل فضايي شركت داشت كه 13 روز 18 ساعت 13 دقيقه طول كشيد. در اين پرواز سه راهپيمايي فضايي به مدت 20 ساعت 32 دقيقه توسط گارن صورت گرفت. در گزارش هاي بعدي، وضعيت پرواز سايوز تي. ام. آ- 21 و كيهان نوردان آن را مرحله به مرحله تا ايستگاه فضايي بين المللي پي خواهيم گرفت. 
﻿ اشاره: ‌ آن‌چه در پي مي‌آيد &amp; nbsp; دومين بخش از گزارش كارگاه بررسي "طرح ملي جامع ميراث فرهنگي، طبيعي و معنوي، گردشگري و صنايع دستي" &amp; nbsp; است كه در دفتر مطالعات خبرگزاري دانشجويان ايران (ايسنا) برگزار شد. به گزارش خبرنگار سرويس مسائل راهبردي ايسنا، &amp; nbsp; در اين نشست &amp; nbsp; دكتر هادي سليمان‌پور &amp; nbsp; مدير علمي &amp; nbsp; طرح &amp; nbsp; مذكور، دكتر محمد تقي رهنمايي عضو هيات علمي دانشگاه تهران، دكتر محمدرضا فرزين عضو هيات علمي دانشگاه علامه‌طباطبايي، دكتر &amp; nbsp; حميد ضرغام عضو هيات علمي دانشگاه علامه طباطبايي و &amp; nbsp; اردشيرعروجي مشاور سازمان ميراث فرهنگي و گردشگري &amp; nbsp; حضور داشتند. شرط اول برنامه‌ي جامع گردشگري تعامل با اسناد فرادست خود است هنوز تعريف قابل قبولي از گردشگري &amp; nbsp; وجود ندارد دكتر محمدرضا فرزين: به نظر مي‌رسد كه در حوزه‌ي گردشگري بايد به چند پرسش اساسي پاسخ داد. &amp; nbsp; يك برنامه خوب بايد &amp; nbsp; چه &amp; nbsp; مشخصات و ويژگي‌هايي داشته باشد &amp; nbsp;؟ از كداميك از اين خصوصيات بهره‌مند هستيم؟ &amp; nbsp; بايد به سراغ كداميك از اين خصوصيات برويم؟ &amp; nbsp; رويكرد (approach) يك برنامه خوب چيست؟ چه مقياسي (scale) بايد داشته باشد و همچنين تعامل آن با ساير حوزه‌ها بايد چگونه باشد؟ دو برنامه جامع توسعه در حوزه‌ي گردشگري وجود دارد. برنامه‌هاي توسعه كه از سوي دولت ارائه مي‌شود بيشتر مختص كشورهاي جهان سوم يا در حال توسعه است. در اين برنامه مشخص مي‌شود چه بخشي از منابع دولت به گردشگري اختصاص پيدا مي‌كند و دولت چگونه قصد دارد علاوه بر سرمايه‌گذاري در اين حوزه، ساير بخش‌ها را نيز با آن هماهنگ كند. ادبيات يك برنامه‌ توسعه نيز مشخص است. چنان‌كه مي‌دانيم پيش از انقلاب &amp; nbsp; پنج و بعد از انقلاب &amp; nbsp; چهار برنامه توسعه تدوين شده است. اما از برنامه‌ي چهارم قبل از انقلاب به گردشگري در برنامه‌ي توسعه پرداخته شده است. برنامه‌ي جامع، سند پايين دست برنامه‌ي توسعه است. برنامه‌ي جامع بايد مشخص كند چگونه منابع برنامه‌ي توسعه تجهيز مي‌شوند، به همين دليل ماهيتي تفصيلي‌تر دارد. به صورت تفصيلي‌تر حتي وارد &amp; nbsp; مبحث قطب هاي گردشگري نيز مي‌شود. &amp; nbsp; بر اين اساس شرط اول برنامه‌ي جامع گردشگري اين است كه با اسناد فرادست خود تعامل داشته باشد. به تعبير ديگر؛ اهداف برنامه‌ي جامع بايد با اهداف برنامه توسعه و چشم‌انداز كشور، تعامل سازگاري داشته باشد. در صورت عدم &amp; nbsp; اين سازگاري، آن برنامه &amp; nbsp; قابل اجرا نخواهد بود. &amp; nbsp; همچنين در برنامه‌ي جامع بايد افق‌ها، حوزه‌ها و مفاهيم مشخص و تعريف شده باشد. متأسفانه هنوز تعريفي قابل قبول از گردشگري وجود ندارد. تنها تجربه‌اي كه از طرح جامع گردشگري داريم، tourist conslent &amp; nbsp; است كه قرارداد آن در دهه‌ي1970 (سال 1352) بسته شد. اما در دهه 70 درباره برنامه‌ريزي گردشگري متفاوت با سال 2006، فكر مي‌شد. در دهه‌ي 70 ميلادي تصور مي‌شد نقش دولت در زمينه‌ي گردشگري بايد بيشتر باشد؛ زيرساخت‌ها را دولت به وجود مي‌آورد و حتي در بازاريابي هم دولت دخالت مي‌كند. اما در دهه‌ي 80 ميلادي &amp; nbsp; تمام اين‌ ديدگاه‌ها &amp; nbsp; زير سوال رفت و گفتند دولت با دخالت بخش عمومي و خصوصي، حالت خود تنظيمي «self regulation» در نظام گردشگري ايجاد كند. در دهه‌ي 90 ميلادي حركت به سوي پايداري بود؛ نظام برنامه‌ريزي اين‌گونه مطرح مي كرد كه تمام آثار اقتصادي &amp; nbsp; گردشگري &amp; nbsp; مثبت است. اما &amp; nbsp; اين رويكرد در واقع يك روي سكه محسوب مي‌شود؛ روي ديگر آن شامل آثار منفي است. &amp; nbsp; لذا در دهه 90 اين ايده شكل مي گيرد كه برنامه‌ريزي گردشگري به تنهايي حسن نيست، چگونگي آن حسن است. به عبارت ديگر ممكن است برنامه‌ريزي داشته باشيم اما منابع كشور را هدر دهيم و از منافع اقتصادي نيز بهره‌مند نشويم. اهميت پايداري اجتماعي و فرهنگي در برنامه‌ريزي &amp; nbsp; اين كه گردشگري در كشور باعث افزايش درآمد ارزي يا اشتغال مي‌شود، روي ديگر سكه است. به همين دليل بحث‌هاي پايداري، پايداري اجتماعي و فرهنگي مطرح مي‌شود. بايد دقت كنيم در چه فضايي برنامه‌ريزي مي‌كنيم و اسناد بالادست از ما چه مي‌خواهند؛ چراكه اين اسناد هستند كه آرمان‌ها را در برنامه‌ريزي گردشگري تعيين مي‌كنند؛ البته اگر اين آرمان‌ها خوب تعريف نشده باشند، هدف‌گذاري مطلوبي نخواهيم داشت. بهترين برنامه‌هاي گردشگري در دنيا در حد site planinig هستند و هر اندازه كه سطح برنامه‌بزرگ تر مي‌شود، دستاورد‌هاي آن كم‌تر خواهد شد توصيه مي‌كنم در نظام برنامه‌ريزي كشور بيشتر در حد سايت برنامه‌ريزي كنيم در ادبيات سنتي برنامه‌ريزي آرمان‌ها به 4 دسته تقسيم مي‌شوند: 1- افزايش درآمد اقتصادي. 2- تامين رضايت گردشگري. 3- افزايش مشاركت با جامعه. 4- انجام شدن حمايت‌هاي محيطي. لذا با توجه به اين اهداف، اگر قرار است برنامه‌اي داشته باشيم بايد به اسناد بالادست، به دقت &amp; nbsp; توجه كنيم. نكته‌اي قابل توجه اين است كه تجربه جهاني كدام مقياس (scale) را مي‌پذيرد. تجربه‌ي جهاني نشان مي دهد بهترين برنامه‌هاي گردشگري در دنيا در حد &amp; nbsp; «site &amp; nbsp; planning &amp; nbsp;» يا برنامه‌ريزي سايت هستند. به عبارت ديگر، زماني‌كه "destination" كه از سايت مقداري بزرگتر است را برنامه‌ريزي مي‌كنيد، آثار مثبت برنامه كمتر شده &amp; nbsp; و زمانيكه منطقه اي "regional " و يا &amp; nbsp; ملي" national" مي‌شود، آثار و دستاوردهايش كم‌تر مي‌شود. لذا توصيه مي‌كنم در نظام برنامه‌ريزي كشور بيشتر در حد &amp; nbsp; «site planning» &amp; nbsp; برنامه‌ريزي كنيم و مقياس (scale) را &amp; nbsp; در سطوح بالا &amp; nbsp; گسترش ندهيم. &amp; nbsp; چرا كه هر اندازه مقياس (scale) گسترش يابد، احتمال كاهش موفقيت برنامه و آثار مثبت آن نيز كمتر مي‌شود. اهميت تعامل با ساير حوزه‌ها &amp; nbsp; برنامه‌ريزي گردشگري با برنامه‌ريزي شهري ادغام شده است نكته‌ي ديگر كه بايد به آن اشاره كرد، تعامل يك نظام برنامه‌ريزي با ساير حوزه‌هاست. به عنوان مثال، زماني‌كه بحث گردشگري مطرح مي‌شود، بدين معني است كه هرگاه يك &amp; nbsp; گردشگر وارد منطقه‌اي شود با افراد مقيم آن منطقه تقريبا برسر تمام منابع از جمله آب، تاكسي، مواد غذايي و... در رقابت خواهد بود. لذا برنامه‌ريزي گردشگري در &amp; nbsp; اين سطح &amp; nbsp; با برنامه‌ريزي شهري ادغام شده است. زماني‌كه برنامه‌ريزي شهري انجام مي‌دهيم بايد امكاناتي را نيز براي توريسم تدارك ببينيم و اين‌گونه نباشد كه تنها براي افراد مقيم &amp; nbsp; (resident) &amp; nbsp; برنامه‌ريزي كنيم. به عنوان مثال شهر مشهد با جمعيت 3 ميليون نفر، سالانه 15 ميليون نفر گردشگر دارد لذا بايد امكانات براي 18 ميليون نفر تدارك ديده شود. اين نكات بايد در برنامه‌ريزي شهري لحاظ شوند. اگر بخواهيم برنامه‌ي موفقي داشته باشيم كه نتايج آن در كل كشور مثبت باشد، بايد اين برنامه به صورت يكپارچه در تمام حوزه‌هاي بخش گردشگري وجود داشته باشد. نگاه به مقوله‌ي گردشگري در &amp; nbsp; شرايط كنوني تغيير پيدا كرده است دكتر حميد ضرغام: از تئوري‌هاي معروفي كه در گردشگري نيز مصداق يافته است؛ تئوري &amp; nbsp; چرخه حيات محصول، صنعت، درآمد و غيره است. &amp; nbsp; اگر تئوري چرخه‌ي حيات در گردشگري را مورد بررسي قرار دهيم، مشاهده مي‌كنيم در شرايط‌ كنوني نگاه به مقوله‌ي گردشگري تغيير يافته است به &amp; nbsp; گونه‌اي &amp; nbsp; كه تا پيش از انقلاب در سال 1357 شكل اصلي گردشگري، گردشگري «انبوه» بوده است؛ كه در آن سال‌ها به اوج خود نيز رسيده بود. &amp; nbsp; از آن سال تاكنون، دوران افول گردشگري انبوه بوده است. اگرچه &amp; nbsp; گردشگري، درآمدهاي خاص خود را دارد كه &amp; nbsp; هر سال افزايش مي‌يابد؛ اما سرعت افزايش آن مرتب كاهش &amp; nbsp; يافته است. بنابراين شكل‌هاي نويني از جهانگردي به ظهور رسيد تا منافع مورد انتظار از گردشگري تامين شود. متناسب با اين تغيير ديد، اشكال تنظيم برنامه نيز تغيير كرد. بهترين مرحله‌ي نظام‌هاي برنامه‌ريزي، نظام برنامه‌ريزي &amp; nbsp; راهبردي است بخشي‌نگري؛ ضعف تنظيم برنامه‌هاي عمومي در ايران اگر نگاهي تاريخي به اشكال &amp; nbsp; نظام‌هاي برنامه‌ريزي توسعه جهانگردي، در اوايل پيدايش جهانگردي انبوه داشته باشيم، برنامه‌ريزي گردشگري عبارت از اين بود كه نقطه‌ي مناسبي براي تفريح پيدا كنيم كه به پيدا كردن &amp; nbsp; مكاني مناسب محدود مي‌شد. تا آن‌جا كه &amp; nbsp; موارد ديگري نيز به سود سرمايه‌ اضافه شد، از جمله توجه به منابع مردم منطقه و توجه به محيط زيست، كه در سود سرمايه‌گذاري كه در توسعه جهانگردي نقش داشتند، &amp; nbsp; اهميت يافتند. در توسعه‌ي جهانگردي هر &amp; nbsp; يك از اين مباني كه &amp; nbsp; به &amp; nbsp; برنامه‌ جهانگردي اضافه شد، شكل جديدي از برنامه را به وجود آورد. زماني كه به طرح‌هاي جامع رسيديم، نگرش‌هاي سيستمي نيز به آن طرح‌ها اضافه شد. طرح‌هاي جامع به طرح‌هاي فراگير تبديل شدند. اما بهترين مرحله‌ي نظام‌هاي برنامه‌ريزي، نظام برنامه‌ريزي استراتژيك و راهبردي است. در ايران بهترين راه براي متوسل شدن به &amp; nbsp; اين نظام برنامه‌ريزي، برنامه‌هاي ساختاري - راهبردي و عملياتي است كه در حال حاضر نيز در دستور كار تمام كساني &amp; nbsp; كه برنامه‌ريزي مي‌كنند، قرار دارد. ضعف تنظيم برنامه‌هاي عمومي‌تر در ايران، بخشي نگري به برنامه‌هاست كه موجب مي‌شود برنامه‌ي &amp; nbsp; همچون برنامه‌ي &amp; nbsp; جهانگردي كه چند بخشي است به درستي حركت نكند. مگر آن كه بسياري از ملاحظات از پيش براي آن تنظيم شده باشد. بايد متذكر شوم در سند چشم‌انداز، اهدافي براي توسعه جهانگردي پيش‌بيني شده است. اين اهداف بسيار كلي هستند و لازم است كه با يك مطالعه كارشناسي، به منظورهاي عملياتي تبديل شوند تا بتوانند در برنامه‌، جاي مناسبي بيابند. طي 35 سال تدوين 5 طرح گردشگري در دستور كار قرار گرفت قبل از پرداختن &amp; nbsp; به پنجمين &amp; nbsp; برنامه بايد 4 &amp; nbsp; طرح قبلي را مورد بررسي قرار دهيم اردشير عروجي: گردشگري ايران در سال 1314 تاسيس شد، &amp; nbsp; طي اين مدت گردشگري 25 &amp; nbsp; مدير به خود ديده است؛ &amp; nbsp; اما چرا علي‌رغم تلاش اين مديران &amp; nbsp; كه &amp; nbsp; در طي 70 سال انجام شده است، هنوز گردشگري رونق پيدا نكرده است؟ &amp; nbsp; اين يك سوال اساسي &amp; nbsp; است كه در صورت &amp; nbsp; يافتن جواب آن كمك بزرگي به بحث توسعه‌ي گردشگري خواهد شد. هم اكنون برنامه‌اي كه دكتر سليمان‌پور آغاز كرده اند پنجمين برنامه‌ي ملي است. &amp; nbsp; به عبارت ديگر؛ سال 1351 اولين برنامه طرح جامع توسعه‌ي جهانگردي، توسط tourist conslent در ايران تهيه شد، اين برنامه سال 1352 مورد تاييد سازمان برنامه و بودجه وقت قرار گرفت و سازمان جلب سياح‌ها موظف به اجراي آن شد. &amp; nbsp; به عبارت ديگر &amp; nbsp; از آن سال تاكنون طي 35 سال &amp; nbsp; كه تدوين پنجمين طرح در دستور كار قرار دارد، هر 7 سال برنامه‌اي ملي تحت عنوان طرح‌هاي جامع تدوين شده است. به معناي ديگر 3 سال طول كشيد تا طرح تهيه و 4 سال نيز به طول انجاميد تا به اجرا درآيد. پس اين روند نشان مي‌دهد طرح‌ها از كارايي لازم برخوردار نبودند. طرح جامع توسعه جهانگردي &amp; nbsp; دومين طرحي بود كه طي سال‌هاي 73 تا 76 توسط جهاد دانشگاهي كار شد، اما متاسفانه اواسط كار، طرح رها شده و سرانجام دكتر ضرغام يك الگوي برنامه‌ريزي راهبردي توسعه و مديريت جهانگردي را در قالب كتابي به چاپ رساندند. برنامه‌ي ملي توسعه گردشگري حركت سومي بود كه در سال‌هاي 79 تا 81 با مشاركت سازمان جهاني جهانگردي &amp; nbsp; و حمايت مالي برنامه‌ي توسعه سازمان ملل متحد درundp انجام شد. البته اين طرح نيز به دليل اشكالات متعدد با مشكل روبه‌رو شد. سند چشم‌انداز بيست ساله بخش ميراث فرهنگي و گردشگري چهارمين برنامه‌اي بود كه تهيه شد؛ در تدوين اين، بخش ميراث فرهنگي و گردشگري كه چكيده‌اي از 3 طرح قبلي بود، مورد توجه قرار گرفته است. tourist conslent &amp; nbsp; و &amp; nbsp; نيز كتابي مربوط به الگوي برنامه‌ريزي – راهبردي و همچنين برنامه‌ي ملي توسعه‌ي گردشگري نيز مورد مطالعه قرار گرفته كه از مجموع اين سه طرح، سند چشم‌انداز بيست ساله بخش ميراث فرهنگي و گردشگري تنظيم شده است. زماني كه سند چشم‌انداز تهيه شد، سند ملي بخشي و فرابخشي گردشگري و نيز سند ملي توسعه استان به طور جداگانه &amp; nbsp; براي هر استان &amp; nbsp; تهيه شده است. سند چشم‌انداز بيست ساله بخش ميراث فرهنگي و گردشگري در مرحله چهارم بود، كه در برنامه‌ ملي تحت همين عنوان نام گذاري شد كه &amp; nbsp; سال‌هاي 1384 تا 1404 را مورد توجه قرار داده است. اين &amp; nbsp; سند همزمان با چشم‌انداز بيست ساله كشور ديده شد و در آن سندهاي ملي بخشي، سند ملي توسعه استان و سند تلفيقي اسناد توسعه بخشي و فرابخشي برنامه چهارم و همچنين راهبردهاي بلندمدت آمايش‌هاي سرزمين &amp; nbsp; تنظيم شده است. &amp; nbsp; چهارمين برنامه در حقيقت با نظام برنامه‌ريزي كشور عجين شده است. حال اگر مانند 3 طرح قبلي دچار اشكالاتي است، بايد به &amp; nbsp; طور مستقل مورد &amp; nbsp; بررسي قرار گيرد. پنجمين برنامه‌اي كه دكتر سليمان‌پور &amp; nbsp; مسئول تهيه &amp; nbsp; انجام آن است، تحت عنوان «برنامه‌ي طرح ملي، ميراث فرهنگي، طبيعي و معنوي، گردشگري و صنايع دستي» است، اما قبل &amp; nbsp; از پرداختن به اين برنامه، &amp; nbsp; ابتدا بايد 4 مرحله گذشته را مورد كنكاش و بررسي قرار دهيم تا با شناسايي نقاط ضعف بتوانيم سوالات طرح شده را پاسخ دهيم. &amp; nbsp; پس از آن مورد بررسي قرار گيرد كه آيا نياز است براي آن برنامه‌ي ملي تدوين شود ‌يا بايد به شكل ديگري با &amp; nbsp; موضوع برخورد شود. زماني‌كه اين بحث را مورد توجه قرار مي‌دهيم، متوجه مي‌شويم نداشتن برنامه همانند حركت كشتي است كه بدون قطب نما و نقشه بخواهد در اقيانوس مواجي حركت كند. اما اين‌كه آيا به اهداف خود مي‌رسد يا خير جاي سوال است. درحالي &amp; nbsp; كه دوران طرح‌هاي جامع به پايان رسيده است، هنوز طرح‌هاي جامع مبناي كار قرار مي‌گيرند صرف كردن 2 – 3 سال زمان براي طرح‌هاي جامعي كه امكان اجرا يا عدم اجراي آن پس از يك سال و نيم مشخص نيست، كار بيهوده‌اي است اگر بخواهيم در جامعه‌ي امروزي كه رقابت‌ها تنگاتنگ است حركت كنيم، نياز به تدوين برنامه داريم. در برهه كنوني علي‌رغم آن‌كه دوران طرح‌هاي جامع به پايان رسيده است، &amp; nbsp; هنوز طر‌ح‌هاي جامع مبناي كار قرار مي‌گيرند؛ لذا صرف كردن 2 – 3 سال زمان براي طرح‌هاي جامعي كه امكان اجرا يا عدم اجراي آن پس از يك سال و نيم مشخص نيست، كار بيهوده‌اي است. چراكه سوابق اين 5 طرح نشان مي‌دهد با اين‌كه 2 سال فرصت داشتيم اين طرح‌ها را اجرا كنيم اواسط &amp; nbsp; طرح &amp; nbsp; تازه به فكر افتاديم آن طرح را نيز به تصويب برسانيم؛ بنابراين طرح‌هاي جامع زير سوال هستند. همان طور كه دكتر ضرغام اشاره كردند، در حال حاضر بيشتر طرح‌هاي راهبردي، استراتژيك و ساختاري مورد &amp; nbsp; توجه است كه در حقيقت كلياتي از حركت را مشخص مي‌كنند و اجازه مي‌دهند كه در جزئيات، انعطاف‌پذيري داشته باشيم. علت اين كه در گذشته طرح‌هاي &amp; nbsp; جامع &amp; nbsp; مورد استقبال قرار مي‌گرفتند، &amp; nbsp; اين &amp; nbsp; بود كه اقتصاد، دولتي بود، البته اقتصاد دولتي، &amp; nbsp; براي كشورهايي با بودجه‌ي نسبتا ثابت نه كشورهايي كه با بودجه متغيير. زماني‌كه مشخص باشد كه بودجه‌ي سالانه كشور ثابت &amp; nbsp; و &amp; nbsp; &amp; nbsp; نرخ رشد آن نيز معين &amp; nbsp; است، در اين صورت مي‌توان روي منابع آن حساب كرد &amp; nbsp; و اجزا را طراحي نمود &amp; nbsp; و براي آن اعتبار تامين كرد و اميدوار بود كه طي مدت 7-5 سال آينده، اين كار به اجرا برسد. اما زماني‌كه سياست‌هاي اقتصاد دولتي مبنا نيست و در حال حركت به سمت اقتصاد آزاد هستيم و از طرفي درآمدهاي &amp; nbsp; را &amp; nbsp; نيز متغير مطرح مي‌كنيم، عملا طرح جامع كاركرد خود را از دست مي‌دهد. به توسعه گردشگري بدبين نيستم &amp; nbsp; برخلاف نقطه نظرات دكتر رهنما من به &amp; nbsp; توسعه گردشگري بدبين نيستم، بلكه خوشبينم. به عنوان مثال؛ وقتي در سال 1314 براي اين كه شهروندان آب د‌هانشان را در قهوه‌خانه روي زمين نريزند، بخشنامه صادر مي‌شود و &amp; nbsp; ‌اكنون به جايي رسيده‌ايم كه هم‌سطح كشورهاي اروپايي فكر مي‌كنيم، به &amp; nbsp; اين نتيجه مي‌رسيم كه &amp; nbsp; تاكنون &amp; nbsp; گام‌هاي بزرگي برداشته‌ايم و گام‌هاي بزرگتري نيز بر خواهيم داشت. &amp; nbsp; همچنين به مباحث گردشگري در دولت و حتي در مجلس نيز خوشبين هستم؛ چرا كه &amp; nbsp; از &amp; nbsp; برنامه‌ي 5 ساله سوم توسعه برنامه‌ي گردشگري مورد توجه دولت و نمايندگان قرار گرفت. برخلاف برنامه‌ي 5 ساله‌ي دوم، در برنامه‌ي سوم توسعه دو سرفصل از قانون برنامه، به بحث ميراث فرهنگي و گردشگري اختصاص پيدا كرد كه امتياز بزرگي بود؛ حال اين كه از آن استفاده مطلوبي نشد، بحث ديگري است. تلاش دولت و نمايندگان مجلس بر اين است كه از پتانسيل گردشگري استفاده مطلوب شود، به نحوي كه در ماده 114برنامه 5 ساله توسعه نيز بر امر توسعه‌ي گردشگري دوباره تاكيد شده است. اگر مشاهده شود توسعه‌ي گردشگري موجب قرار گرفتن فرهنگ اصيل كشور در مرز خطر مي‌شود به طور حتم جلوي آن خواهيم ايستاد مي‌توانيم پرچم دار گردشگري، سالم، پاك و خانوادگي باشيم بر اساس آمار سازمان تجارت جهاني، 40 درصد از گردشگران جهان &amp; nbsp; به دنبال مباحث فرهنگي هستند مي‌توانيم 40 درصد سهم گردشگري جهان را به خود اختصاص دهيم &amp; nbsp; جالب است بدانيد در برنامه‌ي 5 ساله‌ي سوم توسعه عنوان شده براي اين كه بتوانيم به بحث گردشگري رونق بيشتري دهيم بايد ميراث فرهنگي و گردشگري با يكديگر ادغام شوند. اين در حالي است كه اين تصميم در طول برنامه‌ي 5 ساله‌ي سوم، ‌ 2 سال از وقت نمايندگان را به &amp; nbsp; خود اختصاص داد تا سازمان ميراث فرهنگي و گردشگري را ايجاد كنند. همچنين يك سال و &amp; nbsp; نيم بحث‌هاي كميسيون فرهنگي پيرامون اين مساله خلاصه شد. &amp; nbsp; با اين توضيح مي‌توان گفت؛ مجلس نسبت به توسعه‌ي گردشگري بي‌تفاوت نيست. در حال حاضر بحث &amp; nbsp; مهم اين است كه به لحاظ فرهنگي تنها به جنبه‌ي خاصي از گردشگري توجه داريم و آن هم &amp; nbsp; احترام به فرهنگ مردم و نظرات مردم است. در غير اين‌صورت اگر مشاهده شود توسعه‌ي گردشگري &amp; nbsp; منجر به &amp; nbsp; قرار گرفتن فرهنگ اصيل كشور در مرز خطر &amp; nbsp; مي‌شود، به طور حتم جلوي آن خواهيم ايستاد، به اين علت كه فرهنگ ما فرهنگي اسلامي با ارزش‌ها و معيارهاي بسيار بالاست. بنابراين مي‌توانيم پرچم‌دار گردشگري سالم، پاك و خانوادگي باشيم. اگر روي اين محور، تبليغات و بازاريابي درستي انجام شود حدود 40 درصد سهم گردشگري دنيا به ايران اختصاص خواهد يافت؛ &amp; nbsp; چرا &amp; nbsp; كه &amp; nbsp; 40 درصد گردشگران دنيا به دنبال مباحث فرهنگي هستند، اين آمار را سازمان تجارت جهاني" &amp; nbsp; wto" اعلام كرده است. در اين باره بحث &amp; nbsp; مهم اين است كه از مفاد برنامه‌ اطلاع درستي در اختيار نيست و يا به درستي اجرا نمي‌شود. قطعا اگر درست اجرا كنيم دولت، نمايندگان مجلس و مردم از ما حمايت خواهند كرد. لذا پرسشي كه در اين ميان با آن مواجه مي‌شويم اين است كه آيا ورود گردشگران با توجه به ارزآوري و تفاهم فرهنگي &amp; nbsp; ميان ملت‌ها آسيبي فرهنگي براي كشور در پي خواهد داشت يا خير؟ &amp; nbsp; عزم دولت و مجلس بر اين است تا گردشگري در كشور توسعه پيدا كند و اين پتانسيل، پتانسيل شناخته شده‌اي براي مجلس و نمايندگان دولت است؛ لذا هم‌طراز با نفت و خودروسازي به بحث گردشگري توجه ويژه‌ مي‌شود. البته كشور ايران در شرايطي دفاعي كه به صورت ناخواسته ايجاد شده است قرار دارد كه نشان مي‌دهد تبليغاتي سوء عليه كشور ايران در حال شكل‌گيري است. اگر اين نقطه نظرات به صورت واقع‌گرايانه مورد توجه قرار گيرد، موفق خواهد بود. اما اگر چشم خود را بر روي واقعيات ببنديم و در خيالات خود يك جامعه‌ و گردشگري &amp; nbsp; ذهني بسازيم و آن‌ها &amp; nbsp; را با تنظيم يك برنامه به هم ارتباط دهيم، موفق نخواهيم بود. پيشنهاد مي‌كنم مراحل پيشرفت تدوين طرح در معرض ديد عموم قرار گيرد و درباره آن بحث و گفت و گو شود از اساتيد دانشگاه‌ها و كارشناسان دعوت شود، نقطه نظرات خود را از طريق رسانه‌ها در معرض آراي مردم قرار دهند به رويكرد‌هاي اقتدارگرايانه معتقد نيستم پيشنهاد مي‌كنم همان‌طور كه تدوين اين طرح مرحله به مرحله پيش مي رود، در معرض ديد عموم قرار گيرد و &amp; nbsp; درباره آن &amp; nbsp; بحث‌ و گفت وگو &amp; nbsp; شود تا زودتر به نتيجه برسد. حتي از اساتيد دانشگاه‌ها و كارشناسان اين رشته دعوت شود اگر نقطه نظري دارند از طريق رسانه‌ها در معرض آراي مردم قرار دهند. در اين صورت ما مي‌توانيم يك كار منصفانه‌ پيش ببريم. برخلاف نظر دكتر رهنما به هيچ عنوان به حالت‌هاي اقتدار‌گرايانه همانند زمان شاه &amp; nbsp; معتقد نيستم به اين علت كه برهه كنوني با گذشته فرق كرده و فضا، فضاي دموكراتيك است. در چنين شرايطي مي‌توانيم با يكديگر گفت و‌گو كرده و جامعه را به مشورت دعوت كنيم. در حال حاضر اعتقاد دارم جامعه بايد به صورت دموكراتيك پيش رود؛ لذا در اين جامعه دموكراتيك مي‌توانيم از نظر نخبگان و متخصصين نيز استفاده كنيم، هرچند ممكن است تصميمي غلط گرفته شود، اما بايد آن را طوري اصلاح كرد كه از مسير علمي و كارشناسي خود فراتر نرود. تا پايان سال 1403: 20 ميليون گردشگر و 25 ميليارد دلار درآمد ارزي در برنامه‌هاي چهارم تا هفتم: به ترتيب نرخ رشد 30، 20 و 15 درصدي هنر &amp; nbsp; تبليغات و معرفي در &amp; nbsp; حوزه‌ گردشگري بسيار ضعيف است اگر &amp; nbsp; بتوانيم ميزان تقاضا را در كشور از طريق تبليغات صحيح اصلاح كنيم، بخش خصوصي عرضه را پي‌گيري خواهد كرد نكته ديگري كه بايد در اين زمينه به آن اشاره كنم اين است كه در &amp; nbsp; چشم‌انداز 20 ساله، پيش‌بيني شده &amp; nbsp; است تا &amp; nbsp; پايان سال 1403 كشور ايران 20 ميليون گردشگر و 25 ميليارد دلار درآمد ارزي داشته باشد. هم‌چنين در برنامه‌هاي چهارم تا هفتم به ترتيب نرخ رشدي، معادل 30 درصد، 20 درصد، 15 درصد و 10 درصد براي دستيابي به اين اهداف پيش‌بيني شده و منابع لازم براي تحقق اين رشد نيز در همين طرح پيشنهاد و به تصويب رسيده است. لذا اين چشم انداز براي هيات دولت &amp; nbsp; نيز كه آن را تصويب كرده و به مرحله اجرا در آورده، حائز اهميت &amp; nbsp; است. وجود 420 منطقه‌ي نمونه‌ي گردشگري نيز يك نكته‌ي مثبت و تصويب آن نيز &amp; nbsp; يك گام به جلو است؛ &amp; nbsp; چرا كه اگر اين مناطق در گذشته به تصويب مي‌رسيدند، با مشخص كردن حريم اين مناطق، هر استاني مي‌توانست مطمئن باشد كه دست كم داراي سه منطقه‌ي نمونه است &amp; nbsp; كه مي‌تواند &amp; nbsp; براي آن برنامه‌ريزي كند. نكته‌ي ديگري كه در سند چشم‌انداز بيست ساله مورد توجه قرار گرفته، گردشگري پاك، سالم و خانوادگي است كه اگر در اين زمينه بازاريابي و تبليغات درستي انجام شود، دستاوردهاي قابل توجهي به دنبال خواهد داشت. بايد اضافه كنم كه در &amp; nbsp; اخلاق جهاني گردشگري اين بحث مطرح شده است كه هر گردشگري كه به كشور وارد مي‌شود، بايد به فرهنگ آن كشور احترام بگذارد. كشور ما تمام شرايط لازم براي پذيرش توريست را دارد و يك كشور متنوع در زمينه‌ اقليمي - تاريخي و زيست - محيطي و غيره محسوب مي‌شود. لذا &amp; nbsp; با توجه به شرايط فعلي جذب توريست در كشور، مي‌توان &amp; nbsp; گفت كه هنر تبليغات &amp; nbsp; و معرفي در ايران بسيار &amp; nbsp; ضعيف است. &amp; nbsp; اگر بتوانيم &amp; nbsp; ميزان تقاضا &amp; nbsp; را در &amp; nbsp; كشور &amp; nbsp; از طريق &amp; nbsp; تبليغات &amp; nbsp; صحيح اصلاح كنيم، بخش خصوصي &amp; nbsp; عرضه را پي‌گيري خواهد كرد و در &amp; nbsp; صدد اصلاح آن برخواهد آمد. اشاره: آنچه كه در پي مي‌آيد &amp; nbsp; اولين بخش از &amp; nbsp; گفت و گوي &amp; nbsp; خبرنگار سرويس مسائل راهبردي ايسنا با دكتر وطني معاون آموزشي - پژوهشي انستيتو نفت دانشگاه تهران و رئيس اسبق دانشگاه صنعت نفت &amp; nbsp; است كه به موضوع «سياست‌هاي &amp; nbsp; آموزشي و پژوهشي &amp; nbsp; در بخش بالادستي نفت» اختصاص داشت. گفتني است دكتر عمادي مدير &amp; nbsp; پژوهش و &amp; nbsp; فناوري شركت ملي نفت با حضور در &amp; nbsp; كارگاهي با همين عنوان كه در دفتر مطالعات خبرگزاري دانشجويان ايران برگزار شد، در باره ي بخش‌هايي از &amp; nbsp; نقد ‌هاي &amp; nbsp; طرح‌شده &amp; nbsp; از بيان معاون پژوهشي انستيتو نفت دانشگاه تهران سخن گفت. &amp; nbsp; متن كامل &amp; nbsp; گزارش اين كارگاه نيز متعاقباً ارسال خواهد شد. &amp; nbsp; ثبت بسيار اندك تعداد اختراع (patent) در كشور ما، گوياي وضعيت نابسامان تحقيق و پژوهش در صنعت نفت علي رغم آن‌كه در &amp; nbsp; اكثر قرادا‌د‌هاي صنعت نفت و گاز واژه‌ي انتقال فناوري ذكر شده است ساختار قراداد‌ها هيچ تناسبي با مفهوم واقعي انتقال فناوري ندارد ملت ما تا چه زماني بايد هزينه‌ واژه ها را در تك‌تك قراردادها به اجنبي پرداخت كند؟ دكتر وطني: كشورهاي دنيا با استفاده از نفت خام محصولاتي توليد مي كنند كه ارزش افزوده آن چندين برابر قيمت فروش آن است. كشورهاي توسعه يافته از اين ارزش افزوده براي توليد محصولات صنعتي وايجاد اشتغال و در جهت اعمال فشار سياسي و اقتصادي به كشورهاي جهان سوم از جمله كشور ما استفاده مي‌كنند؛ اگر براي مثال كمپرسور فشار بالا به ما نفروشند، ما امروز اين توانايي را نداريم كه فشار گاز را در طول خط لوله تقويت و به شهرها و نقاط دور دست گاز رساني كنيم. حال اين سووال پيش مي‌آيد كه چه مقدار سرمايه‌گذاري براي توليد دانش فني و تكنولوژي نفت، گاز و پتروشيمي در كشور انجام داده‌ايم؟ كشورهند پس از آمريكا و آلمان بزرگترين كشور توليد كننده‌ي نرم‌افزار‌هاي صنايع پتروشيمي است، اين در حالي است كه سهم منابع انرژي در هند اندك است. ما نيز به جاي فروش نفت وگاز به صورت خام بايد سعي كنيم دانش و تكنولوژي نفت، گاز و پتروشيمي را توليد و صادر نماييم. اما ميزان توليد اختراع (patent) در كشور ما با ساير كشورهاي دنيا به هيچ وجه قابل قياس نيست. ثبت بسيار اندك تعداد اختراع (patent) در كشور ما، گوياي وضعيت نابسامان تحقيق و پژوهش در صنعت نفت به عنوان صنعت اصلي كشور است. هم اكنون در اكثر قراردادهاي صنعت نفت و گاز، براي مثال در فاز 1، 2، 3، 4 و... پارس جنوبي واژه‌ي "انتقال فناوري" ذكر مي‌شود. گويا مديران و افرادي كه اين قراردادها را امضاء مي‌كنند، با واژه‌ي "انتقال فناوري" آشنايي ندارند. چنان‌كه ساختار قراداد هيچ تناسبي با مفهوم واقعي انتقال فناوري ندارد و در قراداد‌ها تنها به ذكر يك واژه بسنده مي‌شود؛ به همين دليل اين قرادادها منجر به انتقال دانش فني نشده است. ملت ما تا چه زماني بايد هزينه‌ واژه ها را در تك‌تك قراردادها به اجنبي پرداخت كند. اين وظيفه رسانه‌ها و خبرگزاري‌ها است كه اين موارد را به مسوولين و تصميم‌گيران اطلاع دهند. آيا مدير ما، به لحاظ علمي و تخصصي به جزئيات پروژه‌اي كه به عقد قرارداد ميلياردي دلاري منجر مي‌شود اشراف كافي دارد؟ آيا كارشناسان به جزئيات علمي، تخصصي و حقوقي پروژه دسترسي دارند؟ در قرارداد بيع متقابل با شركت‌هاي نفتي بين‌المللي خسارت‌هاي سنگيني را متحمل شديم. آيا در اين قرارداد توانسته‌ايم از منافع ملي خود دفاع كنيم؟ بنابراين بايد با توجه به ظرفيت‌هاي بخش نفت، گاز و پتروشيمي كشور، نيروهاي خود را در تمامي مقاطع تحصيلي نه با هدف استخدام در شركت‌هاي بين‌المللي بلكه در جهت جذب خدمت در صنعت نفت و گاز كشور تربيت كنيم. &amp; nbsp; بايد در رابطه با مسووليت‌ها و اهداف شركت نفت در تربيت نيروي انساني متخصص و نحوه‌ي تعامل با آن ها تجديد نظر اساسي صورت گيرد. به اعتقاد من اين تجديد نظر مقدمه‌اي براي ايجاد انگيزه و بسترسازي جذب و حفظ نيروها خواهد بود. با توجه به سخنان مقام معظم رهبري مبني بر نهضت جنبش نرم‌افزاري، دانشجويان و محققان به عنوان پيشگامان و نيروهاي خط مقدم جبهه‌ي علمي و فرهنگي كشور، بايد به نهضت جنبش‌ نرم‌افزاري به عنوان افتخار و سند ملي توجه كنند و در توليد و رواج آن در صنعت تحت عنوان يك جريان فكري كوشا باشند. به گونه‌اي كه با ايجاد اشتغال و كسب درآمدهاي غير نفتي و از طريق توليد دانش و فناوري بومي حتي در بخش نفت، گاز و پتروشيمي براي استفاده در داخل و صدور آن به كشورهاي نفت و گازخيز جهان، شايستگي خود را به منصه‌ي ظهور گذارند. تا سال 1367 تنها يك دانشكده‌ي نفت در كشور وجود داشت در حالي كه ارزش انرژي توليد شده در كشور بيش از 100 ميليارد دلار است، با اين پرسش مواجه مي‌شويم كه براي صنعت نفت و گاز كشور چه ميزان سرمايه‌گذاري پژوهشي شده، چه تعداد آزمايشگاه‌ در دانشگاه‌هاي كشور ايجاد شده، چه تعداد استاد تربيت شده است؟ چه اقداماتي براي بخش نفت، گاز و پتروشيمي انجام شده است؟ حتي در تاسيس دانشكده‌هاي نفت، گاز و پتروشيمي نيز عدالت رعايت نشده است. به گونه‌اي كه در سال 1376 تنها يك دانشكده‌ نفت در كشور وجود داشت. با اين اوصاف آيا ما نمي‌دانستيم كه نفت منبع تامين انرژي و ارز كشور است و به نيروي متخصص نياز دارد. رشته مهندسي نفت در ايران براي اولين بار در دانشكده فني دانشگاه‌ تهران ايجاد ‌شد. دانشكده‌ نفت آبادان پس از تاسيس، از نظر كادر هيأت علمي به شاخص‌هاي قابل قبولي ‌رسيد. تدريس رشته مهندسي نفت تا سال 1367 در انحصار دانشكده نفت آبادان بود. در سال 1368 &amp; nbsp; اين دانشكده به دانشگاه‌ صنعت نفت تبديل شد. افراط و تفريط در دانشگاه صنعت نفت غفلت از دوره‌هاي تحصيلات تكميلي در گرايش‌هاي تخصص مهندسي نفت از سويي حذف ساير رشته ها ي مورد نياز و پرداختن به مهندسي نفت از سوي ديگر خبرنگار: آيا گرايش‌هاي مختلف نفت در دانشكده‌ تدريس مي‌شد؟ دكتروطني: خير، تنها رشته‌ مهندسي نفت و بهره‌برداري نفت بود. زماني كه دانشكده‌ به دانشگاه‌ نفت تبديل شد، مهندسي نفت به گرايش‌هاي تخصصي تقسيم و تدريس شد. در سال 1365 براي اولين بار مجوز برگزاري دوره كارشناسي ارشد مخازن نفت اخذ شد. در آن سال مجوز تدريس 27 رشته و ايجاد 9 دانشكده‌ براي اين دانشگاه‌ صادر شد. البته در مورد رشته‌هاي دانشگاه‌ صنعت نفت افراط و تفريط هاي بسياري انجام شده‌ است. از مدتي پيش به استثناي رشته مهندسي نفت، پذيرش در رشته‌ي ديگري انجام نشد. اين در حالي است كه در رشته‌هاي گاز و پتروشيمي، پذيرش دانشجو انجام مي‌شد. با اين تصور كه فارغ‌التحصيلان دانشگاه‌هاي غيروابسته به وزارت نفت، پس از اتمام تحصيلات جذب صنعت نفت مي‌شوند امر به طور كامل محقق نشد، چرا كه آنها به دليل برخورداري از بورسيه متعهد بودند؛ همچنين سازو كار و نحوه آموزش آنها متفاوت بود. به اعتقاد من در اين زمينه افراط و تفريط شد. لذا وزارت نفت بايد بيش از اين در بخش آموزش و پژوهش تقويت شود. صنعت نفت نيز بايد درتمام رشته‌هاي مورد نياز به تربيت نيرو مبادرت ورزد. فارغ‌التحصيلان جزئي از خانواده‌ صنعت نفت محسوب مي شوند. لذا بايد امكبن جذب استاد و ايجاد اشتغال و افزايش توانمندي از طريق كارآموزي و بازديدهاي علمي در حين تحصيل براي اين دانشگاه‌ و دانشجويان آن فراهم‌ باشد. ادامه دارد... معرفي مخابرات سلولي مقدمه درمخابرات سلولي منطقه مورد نظر (به عنوان مثال يک شهر بزرگ) به چندين منطقه کوچک‌تر تقسيم مي‌شود که به هر &amp; nbsp; يك از آن‌ها يک سلول گفته مي‌شود. در هر &amp; nbsp; يك از سلول‌ها يک ايستگاه فرستنده/گيرنده‌ي پايه (bts) قرار داده مي‌شود که وظيفه برقراري ارتباط تنها با کاربران آن منطقه را برعهده دارد. همچنين ارتباط &amp; nbsp; ميان ايستگاه موبايل و ايستگاه پايه در محيط سلولي به ندرت به شکل ديد مستقيم است، زيرا شرايطي مثل موانع طبيعي و ساختمان‌ها مانع از اين کار مي‌شود، بنابراين سيگنال فرستاده شده توسط فرستنده در مسيرهاي ديد غير مستقيم به گيرنده مي‌رسد و اين کار عاملي است که کارايي کانال را تنزل مي‌دهد، درنتيجه اين تاثيرها را بايد در طراحي سلولي در نظر گرفت. براي طراحي يک سيستم تلفن بي‌سيم لازم است مقدار تلفات مسير بين فرستنده و گيرنده معلوم باشد. در طراحي يک سيستم، افت مسير را مي‌توان ازروي مدل‌هاي انتشار به‌ دست آورد. همچنين با استفاده از بودجه مسير و مدل پيش بيني شده انتشار يا اندازه‌گيري‌هاي انتشار، مي‌توان محدوده واقعي سيستم را با اين فرستنده، گيرنده و آنتن‌هاي خاص تعيين نمود. در طراحي سلولي پارامترهاي اصلي زير در نظر گرفته مي‌شوند: • تعداد مشترکين سيار آن منطقه با پيش بيني‌ها لازم راجع به افزايش آن در آينده • رفتار ترافيکي مشترکين از لحاظ ميزان ومدت تقاضا براي دريافت سرويس • کيفيت سرويس دهي قابل قبول از لحاظ ميزان مسدود شدن (blocking) • منطقة جغرافيايي مورد نظر سيگنال: در &amp; nbsp; مهندسي برق به &amp; nbsp; هر کميت متغيير نسبت به زمان سيگنال مي‌گويند، به طور مثال هر تغيير ولتاژ يا جريان مي‌تواند يك سيگنال تلقي شود. سيگنال‌ها اغلب توابع سطري از زمان هستند (سهمي شکل)، ولي ممکن است به صورت توابع ستوني نيز يافت شوند و نيز ممکن است توابعي از هر متغيير مستقل مربوطه‌ي ديگري باشند. اين مفهوم بسيار گسترده‌ &amp; nbsp; و تعريف دقيق آن بسيار دشوار است. &amp; nbsp; براي مثال در تئوري اطلاعات، يک سيگنال، پيغام کد‌گذاري شده‌اي است که در واقع &amp; nbsp; همان ترتيب حالت‌ها و نوع كدگذاري در &amp; nbsp; کانال ارتباطي است که پيغام را در بر مي‌گيرد. در يک سيستم ارتباطي يک &amp; nbsp; فرستنده، پيغام را به سيگنال تبديل مي‌کند و &amp; nbsp; سيگنال از طريق کانال ارتباطي به گيرنده مي‌رسد. فرکانس: اندازه گيري تعداد تکرار اتفاقي در واحد زمان است. براي محاسبه فرکانس بر روي يک بازه زماني ثابت، تعداد دفعات وقوع يک حادثه را در آن بازه مي شماريم و سپس اين تعداد را بر طول بازه زماني تقسيم مي کنيم. پس از فيزيک دان آلماني هاينريش رودولف هرتز، در سيستم واحدهاي si فرکانس با هرتز (hz) اندازه گيري مي شود. يک هرتز به اين معني است که يک واقعه يک بار بر ثانيه رخ مي دهد. واحدهاي ديگري که براي اندازه گيري فرکانس بکار مي روند به اين شرح هستند: سيکل بر ثانيه، دور بر دقيقه (rpm). سرعت قلب توسط واحد ضربان بر دقيقه اندازه گيري مي شود. سلول سلول کوچکترين محدوده پوششي در شبکه موبايل &amp; nbsp; است و به وسيله پوشش راديويي يک سکتور bts مشخص مي‌شود و روش تقسيم سلولي و تعيين شعاع سلول‌ها بستگي به شرايط جغرافيايي منطقه تحت پوشش و درنظر گرفتن ساختمان‌ها و موانع مصنوعي، قدرت فرستنده، بهره آنتن و نوع آن و حساسيت گيرنده دارد و معمولأ براي پوشش راديويي هر سلول از آنتن‌هاي سکتورايز استفاده مي کنند. bts يا bs: ايستگاه فرستنده و گيرنده موبايل ms: موبايل los: ديد مستقيم nlos: ديد غير مستقيم rf: سيگنال راديوئي نسبت c/l: نسبت سيگنال مطلوب (موج حامل) به سيگنال ناخواسته (تداخل) هم کانال را نشان مي‌دهد. ارلانگ: يک ارلانگ ميزان ترافيک توليد شده به وسيله هر کاربر زماني که او از يک کانال به مدت يک ساعت استفاده کند (اين يک ساعت معمولا ساعت شلوغي شبکه است) fading: فيدينگ يا محوشدگي سيگنال در اثر عوامل ناخواسته سوئيچينگ: عمل سويئچ زدن يا جريان چيزي را عوض كردن, در عرف عمومي بيشتر به معني تغيير دادن چيزي به كار مي رود. در مباحث مربوط به مهندسي برق به معني كليد زدن و تغيير جريان برق به كار مي رود. در معناي لغوي به راه گزيني نيزترجمه مي شود. سوييچ مخابراتي &amp; nbsp;: دستگاهي است که کار مسير يابي و مسير دهي &amp; nbsp;؛ همچنين &amp; nbsp; وظيفه ثبت charging که همان مدت زمان مکالمه است را برعهده دارد و ضمنا ارائه سرويس‌هاي مختلف اعم از انتظار مکالمه - انتقال مکالمه - نمايش‌گر شماره تلفن و غيره بر عهده‌ي سوييچ &amp; nbsp; است. &amp; nbsp; &amp; nbsp; سكتور: هر bts سه سكتور (جهت) دارد كه هر سكتور چهار trx دارد. trx مخفف transceiver &amp; nbsp; &amp; nbsp; يعني مجموع گيرنده و فرستنده مي باشد. اين به واحدي اطلاق مي شود كه وظيفه ارسال و دريافت اطلاعات را به عهده دارد. مخابرات سلولي از دير باز برقراري ارتباط با هم نوعان، فکر انسان را به خود مشغول نگه داشته است. درسال‌هاي بسيار دور که هنوز انسان، طبيعت و محيط اطراف خود را به خدمت نگرفته بود، تنها راه ارتباط بين ابناء بشر ابتدا استفاده از حرکت دادن دست و پا و سپس به کار بردن الفاظ ساده وابتدايي بود. با گذشت زمان و پيشرفت انسان در شناخت توانايي‌هاي خويش راه‌هاي جديدي براي برقراري ارتباط و مخابره اطلاعات توسط او يافت شد. صحبت کردن، نوشتن مطالب و متعاقب آن خواندن آن‌ها تلگراف، تلفن استفاده از امواج راديويي استفاده از ماهواره وشبکه‌هاي مختلف داده را در واقع مي‌توان از راه هاي مختلف مخابره اطلاعات برشمرد که انسان طي سال‌ها از آن‌ها استفاده کرده و مي‌کند. مخابرات سيار که ما دراين نوشته به آن خواهيم پرداخت، به نوعي از مخابره داده‌ها مي‌پردازد که جذابيت بيشتري نسبت به ساير انواع مخابرات دارد. &amp; nbsp; در مخابرات سيار به دليل استفاده از کانال‌هاي راديويي که غيرمادي (بي سيم) هستند، اين امکان وجود دارد که يک کاربر هم در هنگام حرکت و هم هنگامي که در مکان نامعلومي به سر مي‌برد بتواند با ساير کاربران ارتباط برقرار کند. البته نکته مهمي که در اينجا بايد اشاره نمود اين است که در مسير ارتباطي بين يک کاربر که از مخابرات سيار استفاده مي‌کند ويک کاربر ديگر ممکن است کانال‌هاي مادي نيز وجود داشته باشد؛ اما طبق تعريف مي‌بايست ابتداي اين مسير ارتباطي يک کانال راديويي (کانال غير مادي) باشد. به عبارت بهتر در مخابرات سيار ارتباط بين کاربران وايستگاه‌ها‌ي پايه و مراکز سويچينگ از طريق کانال‌هاي راديويي انجام مي‌پذيرد؛ در صورتي که ارتباط داخلي بين اين ايستگاه‌هاي پايه و مراکز سويچينگ مي‌تواند از طريق هر کانالي (چه راديويي وچه مادي) صورت گيرد. مخابرات سيار به دليل دادن آزادي بيشتر به کاربر، مورد توجه زيادي قرار گرفته است وتعداد متقاضيان استفاده از آن در سراسر جهان روز به روز در حال افزايش است. همين افزايش تمايل به استفاده از مخابرات سيار و همين طور محدود بودن منابع عملي و فيزيکي سبب شده است که تحقيقات فراواني براي ارائه روش‌هاي جديد صورت گيرد تا بتواند با بازدهي بيشتري از اين منابع محدود استفاده نمود. البته پيشرفت روز افزون فناوري‌هاي مختلف کمک بسياري به اين تحقيقات مي‌کند. تا به حال سيستم‌هاي زيادي براي مخابرات سيار به صورت تجاري معرفي شده است که اغلب آنها هم اکنون نيز در حال استفاده درمناطق مختلف جهان مي‌باشند. جدول ذيل چند نمونه مهم از سيستم‌هاي تجاري مخابرات سيار را به طور خلاصه معرفي مي‌کند. &amp; nbsp; چند نمونه از سيستم هاي تجاري مخابرات سيار &amp; nbsp; ساده‌ترين ايده براي مخابرات سيار در واقع همان روش مورد استفاده در ايستگاه‌هاي بي‌سيم (مانند بي سيم پليس) است، بدين صورت که يک ايستگاه مرکز در مکان مناسبي از محيط قرار داده مي‌شود که وظيفه دريافت سيگنال‌ها (که آنالوگ هستند) را از کاربران و ارسال سيگنال به سوي آنان &amp; nbsp; برعهده دارد. هر کاربر از يک فرکانس حامل براي برقراري ارتباط با ايستگاه پايه استفاده مي‌کند که با فرکانس حامل ساير کاربران متفاوت است. اين روش که سيستم‌هاي ابتدايي از آن استفاده مي‌کرده‌اند، چند مشکل اساسي دارد که موجب مي‌شود با توجه به پيشرفت‌هاي فناوري که امکان پياده کردن روش‌هاي بسيار پيچيده‌تر را نيز به ما مي‌دهد، استفاده از آن محدود به کاربرهاي بسيار خاص باشد. اولين مشکل در سيستم پيشنهادي فوق، ظرفيت کم آن است؛ به طوري که اگر اين سيستم تنها براي انتقال داده‌هاي صوتي به کار برده شود حتي اگر کيفيت بالا نيز مورد نظر نباشد (پهناي باند هر کانال مقدار کمي در نظر گرفته شود)، باز هم تعداد کاربراني که مي‌توانند از سيستم براي برقراري ارتباط با شبکه استفاده کنند. بسيار کم مي‌باشد علاوه بر آن به راحتي نيز نمي‌توان ظرفيت اين سيستم را افزايش داد و براي انجام آن عمل نياز به تغييرات زيادي هم بر روي ايستگاه مرکزي و هم بر روي دستگاه‌هاي کاربران خواهد بود. در ضمن براي افزايش ظرفيت اين سيستم از قرار دادن ايستگاه‌هاي اضافي نيز مي‌تواند استفاده نمود؛ زيرا، به دليل استفاده از کل باند فرکانس در يک ايستگاه، در صورت استفاده از ايستگاه‌هاي اضافي مسأله تداخل به وجود خواهد آمد که از کارايي سيستم به شدت خواهد کاست. همانطور که در بالا گفته شد براي نداشتن تداخل در اين سيستم مي‌بايست تنها از يک ايستگاه پايه استفاده نمود که با انجام اين عمل مشکل پوشش نامناسب وناقص نيز به وجود خواهد آمد. در عمل براي رفع اين مشکل و وسيع کردن منطقه‌اي که کاربران در آن بتوانند با شبکه ارتباط برقرار کنند، توان سيگنال‌ها ارسال افزايش داده مي‌شود. افزايش توان ارسالي براي ايستگاه مرکزي مشکل چنداني ايجاد نمي‌کند؛ زيرا مي‌توان تجهيزات و انرژي الکتريکي لازم را به راحتي در اختيار ايستگاه مرکزي قرار داد. ولي در دستگاه‌هاي کاربران مسأله تفاوت پيدا مي‌کند؛ زيرا افزايش توان به معني قرار دادن تقويت کننده‌هاي گوناگون و استفاده بيشتر از انرژي الکتريکي محدود باتري دستگاه مي‌باشد. قرار دادن اين تقويت کننده‌ها وباتري‌هايي با ظرفيت بالا که بتواند توان مورد نياز را در اختيار قسمت‌هاي الکترونيکي قرار دهند، موجب بزرگ شدن اندازه دستگاه کاربران خواهد شد که استفاده از آن را بسيار محدود خواهد کرد. علاوه برآن افزايش توان براي دستگاه کاربران، از نظر بهداشتي نيز مشکل ساز مي‌باشد و براي جلوگيري از ايجاد بيماري‌هاي گوناگون در کاربر (مانند سرطان) نبايد توان ارسالي را از مقدار مشخصي بيشتر نمود. براي رفع مسائل ظرفيت کم سيستم، پوشش نامناسب و ناقص و حجم زياد دستگاه کاربران) بدون خطرات زيست محيطي). روش‌هاي مختلفي پيشنهاد شده است که استفاده از مخابرات سلولي يک از اين روش‌ها مي‌باشدکه بدان خواهيم پرداخت. در مخابرات سلولي منطقه مورد نظر (به عنوان مثال يک شهر بزرگ) به چند منطقه کوچک‌تر تقسيم مي‌شود که به هر کدام از آنها سلول گفته مي‌شود. به جاي آن که در کل منطقه اصلي تنها از يک ايستگاه مرکزي با توان ارسال بسيار بالا استفاده شود، در هر کدام ازسلول‌ها يک ايستگاه پايه با ابعاد و توان کمتر قرار داده مي‌شود که وظيفه برقراري ارتباط تنها با کاربران را بر عهده دارد. براي حذف مشکل تداخل نيز اساس روش کار، تقسيم باند فرکانس مورد استفاده به چندين باند کوچک‌تر واستفاده از هر کدام ازاين باندهاي کوچک‌تر در يک سلول مي‌باشد؛ به طوري که، دو سلول مجاور، از يک باند فرکانس استفاده نمي‌کنند ودر نتيجه تداخل نخواهيم داشت. به دليل کم بودن توان هر کدام از ايستگاه‌هاي پايه، مي‌توان از يک باند فرکانسي که دريک سلول استفاده شده است در سلول‌هاي ديگري که با سلول اولي فاصله قابل قبولي دارند مجدداً استفاده نمود. با انجام اين عمل ظرفيت سيستم را مي‌توان تا حد بسيار زيادي افزايش داد. در ضمن به دليل اين که ابعاد سلول‌ها خيلي زياد نيست و در نتيجه فاصله بين کاربران و ايستگاه‌هاي پايه نيز مقدار کمي است، کاربران مي‌تواند از گوشي‌هايي استفاده کنند که هم ابعاد کوچک و مصرف باتري کمي دارند و هم اين که براي سلامتي بي‌خطرند. پوشش مناسب دادن به منطقه مورد نظر نيز در مخابرات سلولي به راحتي امکان پذير است ومي‌توان درهر مکاني که نياز به دادن سرويس است يک سلول جديد تعريف کرد و با قرار دادن تنها يک يا چند ايستگاه پايه جديد، مناطق جديد را به مناطق زير پوشش افزود. انتشار در محيطهاي راديويي انتشار امواج راديويي در محيط به وسيله سه عامل جدا کننده زير شناخته مي‌¬شود: 1- افت مسير (path loss) 2- فيدينگ بلند مدت (long-term fading) 3- فيدينگ کوتاه مدت (short-term fading) افت مسير افت مسير حاصل از افت ذاتي در توان سيگنال وتاثير محيط بر سيگنال مي‌باشد. در طراحي يک سيستم افت مسير را مي‌توان از روي مدل‌هاي انتشار بدست آورد. از آنجايي که افت مسير تحت تاثير تعداد و موقعيت سلول‌ها است بنابراين محاسبه افت مسير يک صرفه جويي درهزينه و زمان است. افت مسير در فضاي آزاد افت مسير در فضاي آزاد از افت ذاتي در توان سيگنال منتشر شده در فضاي آزاد مي‌باشد تلفات مسير در محيط‌هاي راديويي موبايل در يك محيط انتشار راديويي واقعي افت مسير را به وسيله معادله فضاي آزاد نمي‌توان محاسبه كرد. به دليل پيچيدگي محاسبات اتلاف مسير درمحيط‌هاي واقعي مدل‌هاي انتشار مختلفي زيادي بوجود آمده است. مدل هاتا (hata) و اكومورا (okumura) وگسترش cost-231, 2-ghz سه نمونه از اين مدل‌ها مي‌باشد. اين سه مدل را وقتي كه شرايط زير برقرار شود مي‌توان استفاده كرد: • فرکانس سيگنال حامل, 150mhz تا 1500mhz • ارتفاع آنتن ايستگاه bts, 30متر تا 200 متر و براي حالت گسترش يافته: 5/1 متر تا 400 متر • ارتفاع آنتن موبايل, 1متر تا 10متر • فاصله بين موبايل و ايستگاه bts, 1 كيلومتر تا 20 كيلومتر و براي حالت گسترش يافته: 2 متر تا 80 كيلومتر اختلاف درکانالهاي راديويي ارتباط بين ms وbs در محيط سلولي بندرت به شکل ديد مستقيم (los) است، زيرا شرايطي مثل موانع طبيعي وساختمان‌ها مانع از اين کار مي‌شود. همچنين ms مي‌تواند در جهت مختلف وبا سرعت‌هاي متفاوت حرکت کند. در نتيجه سيگنال rf به وسيله عواملي مثل انعکاس پراکنده مي‌شود. در نتيجه باعث مي‌شود سيگنال فرستاده شده توسط فرستنده درمسيرهاي ديد غير مستقيم (nlos) به گيرنده برسد. اين کار باعث نوسان‌هاي کوتاه مدت وبلند مدت درشدت سيگنال دريافتي (rss) مي‌شود وعاملي است که کارايي کانال را تنزل مي‌دهد. فيدينگ بلند مدت فيدينگ بلند مدت، ميرايي و تضعيف سيگنال‌هاي rf به علت انسداد محيط است. معمولا موقعيت و عوارض طبيعي زمين باعث اين نوع از فيدينگ مي‌شود ولي ساختمان‌ها و عوارض مصنوعي باعث فيدينگ کوتاه مدت مي‌شود. توزيع log-normal فيدينگ بلندمدت باعث مي‌شود که شدت سيگنال دريافتي داراي توزيع log-normal باشد اگر اين شدت سيگنال را در يک فاصله که حداقل 40 است اندازه بگيريم. که طول موج برحسب متر است. داده‌هاي آزمايشي باند mhz 850 نشان مي‌دهد که واريانس درشهرها بين db 12-8 است. درحالت کلي واريانس درمناطق شهري از مناطق روستايي بيشتر است ودر شهرها هم هر چه ارتفاع ساختمان‌ها بيشتر باشد واريانس بيشتر است. افت مسير براي محيط‌هاي انتشار راديويي موبايل واريانس در حدودdb 12-5 (دسي بل) دارد. فيدينگ کوتاه مدت فيدينگ کوتاه مدت مجموع سيگنال‌هاي rf است که در گيرنده به هم مي‌رسند، که اين سيگنال‌ها درامتداد nlos, los انتشار يافته‌اند، ومعمولا ناشي از انعکاس مي‌باشد. فيدينگ کوتاه مدت علاوه برفيدينگ بلند مدت برروي سيگنال اثر مي‌گذارد. معمولا تنها ساختمان‌ها وموانع مصنوعي سبب اين نوع از فيدينگ مي‌شود. توزيع رايلي فيدينگ کوتاه مدت باعث مي‌شود که شدت سيگنال دريافت شده داراي توزيع رايلي باشد اگر که فقط جزء nols سيگنال rf وجود داشته باشد. توزيع ريسين فدينگ کوتاه مدت باعث مي‌شود که شدت سيگنال دريافت شده داراي توزيع ريسين باشد اگر که يک جزء قوي los سيگنال rf با چندين جزء nlos سيگنال وجود داشته باشد. اين نوع از توزيع بيشتر در نواحي روستايي و داخلي ساختمان‌ها ديده مي‌شود. فيدينگ کوتاه مدت سيگنال rf به سه دسته زير طبقه بندي مي‌شود: 1- ريسين 2- رايلي 3- گوسي که اين طبقه بندي با توجه به نسبت شدت سيگنال los به شدت سيگنال nlos دريافت شده صورت مي‌گيرد. فيدينگ کوتاه مدت در شدت سيگنال به وسيله تکنيک‌هاي پردازش ديجيتال سيگنال قابل جبران سازي است. منابع: 1) mobile telecommunications standards; bekkers, rubi. 2) cell planning for wireless communications; catedra, manuel. f 3) gsm networks; heine, gunnar 4) mobile celluar telecommunication systems; lee, william. c. y 5) gsm system engineering; mehrotra. asha تدوين: جواد افشار جهانشاهي دانشجوي کارشناسي ارشد مخابرات- سيستم دانشگاه شهيد بهشتي خبرنگار سرويس مسائل راهبردي ايران ادامه دارد...& amp; nbsp; تعريف پيشگيري و انطباق‌ آن با پيشگيري از اضطراب بارها و بارها &amp; nbsp; اين جمله را شنيده‌ايم و يا به كار برده‌ايم: " پيشگيري بهتر از درمان است" و مدت‌هاست به اين نتيجه رسيده‌ايم كه در حوزه‌هاي مختلف بهداشت، پيشگيري؛ بهتر، كم‌هزينه‌تر و به نفع فرد و جامعه است. &amp; nbsp; اين ايده اما با تاخير در حوزه‌ي سلامت روان نيز وارد شده است. ارتقاي بهداشت روان از سوي سازمان‌هاي بين‌المللي و ملي مورد تأكيد قرار گرفته است، اما روشن است كه &amp; nbsp; دانش نظري و مهارت عملي در حوزه‌هاي مختلف سلامت روان نيز براي دست‌يابي به آنچه هدف ماست، ضرورت دارد. &amp; nbsp; كميته‌ي پيشگيري از اختلال‌هاي رواني موسسه‌ي پزشكي، پيشگيري را به صورت زير تعريف كرده است: " مداخله‌اي كه قبل از شروع اختلال صورت مي‌گيرد. " اين تعريف از پيشگيري باعث شد تا طبقه‌بندي سنتي از مدل‌هاي پيشگيري، كه توسط كميسيون بيماري‌هاي مزمن ارائه شده بود، تغيير يابد. اين كميسيون در سال 1957 پيشگيري را در سه طبقه‌ي اوليه، ثانويه و ثالثيه قرار مي‌داد. پيشگيري اوليه با هدف كاهش بروز بيماري يا اختلال در بين جمعيت سالم صورت مي‌گيرد. پيشگيري ثانويه به منظور كاهش شيوع در بين افرادي كه دچار مشكل هستند، اعمال مي‌شود و پيشگيري ثالثيه نيز ناتواني‌ها وعواقب مرتبط با مشكلات را هدف قرار مي‌دهد. نظام طبقه‌بندي جديد كه در سال 1994 توسط موسسه پزشكي مطرح شد، پيشگيري را در سه سطح جامع، انتخابي و مشخص قرار مي‌دهد. پيشگيري جامع كل جمعيت سالم جامعه را هدف قرار مي‌دهد. پيشگيري انتخابي افرادي را كه در معرض خطر ابتلا به اختلال هستند، به عنوان جمعيت هدف انتخاب مي‌كند و پيشگيري مشخص مداخلاتي را به اشخاصي كه داراي علائم پيش باليني اختلال هستند، ارائه مي‌دهد. طبقه‌بندي جديد جزئيات بيشتري را در بر دارد و همان‌طور كه مشخص است، مداخلات بعد از بروز اختلال را پيشگيري در نظر نمي‌گيرد. هر دوي اين نظام‌هاي طبقه‌بندي نقاط ضعف و قوت خود را دارند كه در اين مختصر مجال پرداختن به آن‌ها وجود ندارد. پيشگيري اوليه و جامع در يك سطح قرار مي‌گيرند. پيشگيري ثانويه هم‌ سطح با پيشگيري انتخابي و مشخص است و پيشگيري ثالثيه با آن‌چه پيشگيري خاص يا پيشگيري از عود يا همبودي ناميده مي‌شود، معادل است. نكته قابل توجه اين‌كه، &amp; nbsp; نظام‌هاي طبقه‌بندي مذكورعموما منطبق با بيماري‌هاي جسماني است و &amp; nbsp; چنين تمايزي در اختلال‌هاي رواني و اضطراب &amp; nbsp; به آساني صورت نمي‌گيرد. براي مثال تمايز پيشگيري انتخابي و مشخص در مورد اختلال‌هاي اضطرابي چندان روشن نيست. زيرا علائم خطرپذيري و علائم پيش باليني (تمايز پيشگيري انتخابي و مشخص) به آساني قابل تشخيص نيستند. براي مثال شناخت‌هاي منفي كه از آن‌ها به عنوان مولفه‌ي سوم اضطراب ياد شد، مي‌توانند هم به عنوان عوامل خطرپذيري و هم نشانه‌هاي پيش باليني لحاظ شوند. از اين جهت، ارائه‌ي مدل‌هاي اختصاصي در زمينه‌ي پيشگيري از اختلال‌هاي هيجاني به ويژه در حيطه‌ي پيشگيري از اضطراب ضروري مي‌نمايد. دوزآ و دابسون كه تاكنون جامع‌ترين منبع پيشگيري از اضطراب و افسردگي را ويراستاري كرده‌اند، عقيده دارند كه با وجود قدم‌هاي بزرگي كه در درمان اختلال‌هاي اضطراب و افسردگي برداشته شده است، &amp; nbsp; اما اين واقعيت تلخ حقيقت دارد كه در شناخت عوامل خطر و آسيب پذيري به اين اختلال‌ها شاهد رشد و موفقيت نبوده‌ايم. از ديد آن‌ها اكنون زمان آن فرا رسيده است كه با استفاده از مدل‌هاي درماني موجود، ‌ دانش فعلي در زمينه‌ي عوامل حفاظتي و خطرپذيري؛ در حوزه‌ي پيشگيري به كار گرفته شود. اولين پژوهش در زمينه‌ي پيشگيري از اضطراب در سال1942 گزارش شده است. اما پژوهش‌ها و تلاش‌هاي جدي در زمينه پيشگيري از اضطراب و اختلال‌هاي آن طي دو دهه گذشته انجام شده است. مرور اين پژوهش‌ها و مطالعات در كتاب &amp; nbsp; " پيشگيري از اضطراب و افسردگي"، كه توسط انتشارات انجمن روانشناسي آمريكا در سال 2004 چاپ شده، آمده است. &amp; nbsp; اهميت پيشگيري از اختلال‌هاي اضطرابي شيوع بالا اختلال‌هاي اضطرابي شايع‌ترين اختلال‌هاي رواني هستند. شيوع سالانه‌ي اختلال‌هاي اضطرابي، 17 درصد و شيوع طول عمر آن‌ها تا 25 درصد گزارش شده است. اين ميزا‌ن‌ها از شيوع اختلال‌هاي خلقي و اختلال‌هاي وابسته به مواد بيشتر بوده است. در جدول زير شيوع سالانه و طول عمر اختلال‌هاي اضطرابي عمده، &amp; nbsp; به صورت جداگانه آمده است. &amp; nbsp; نحوه‌ي شيوع ميزان شيوع اختلال‌هاي اضطرابي در زن‌ها، به جز اختلال وسواسي ـ اجباري و فوبي اجتماعي كه در دو جنس برابر است، بيشتر است. شيوع سالانه اختلال‌هاي اضطرابي در كودكان 10 درصد گزارش شده است و بيشتر به اضطراب جدايي و فوبي‌هاي خاص مربوط مي‌شود. اختلال‌هاي اضطرابي در دخترها نيز بيشتر از پسرهاست، ‌ به جز اختلال وسواسي ـ اجباري كه ميزان آن در دو جنس برابر بوده و گاه سن شروع در پسرها بيشتر است. يكي از ويژگي‌هاي اختلال اضطراب اين است كه ماهيت بروز آن در جريان رشد تغيير مي‌كند، اما آن‌چه مشخص است تجربه‌ي احساسات منفي ناشي از اضطراب است كه جلوه‌هاي گوناگون به خود مي‌گيرد و گاه محتواي آن تغيير مي‌يابد. علاوه بر شيوع بالاي اختلال‌هاي اضطراب عواملي كه ضرورت و اهميت پيشگيري را بيشتر مي‌كنند؛ مزمن بودن، عود مكرر و بازگشت اين اختلال‌هاست. درصد بهبودي بدون درمان، براي اين اختلال‌ها پايين است. 88 درصد طي 9 سال پيگيري همچنان علائم اختلال را داشته‌اند. سن شروع اغلب اختلال‌هاي اضطرابي پايين است و شروع اختلال‌ در دوران كودكي، شدت بالا و مقاوم بودن اختلال را مي‌رساند. براي مثال اختلال اضطراب جدايي در دوران كودكي با احتمال بالاي افسردگي، فوبي اجتماعي و اختلال هراس همراه است. همبودي (همزمان و متوالي) اختلال‌هاي اضطرابي با افسردگي همبودي &amp; nbsp; اختلال‌هاي اضطرابي با افسردگي بيش از 50 درصد گزارش شده است و در اغلب موارد اين اختلال‌هاي اضطرابي هستند كه مقدم بر افسردگي‌اند. همبودي اضطراب و افسردگي در طول عمر 76 درصد است. دانشمندان از مدت‌ها پيش از اين مساله آگاه بودند. پروفسور دابسون همبستگي بين اضطراب و افسردگي را با استفاده از مقياس‌هاي خود گزارشي، 61/0 اعلام كرد. ميزان اين همبستگي تا 90 درصد نيز در پژوهش‌هاي مختلف گزارش شده است. اخيرا راهنماي آماري و تشخيصي اختلال‌هاي رواني (ويراست چهارم، متن بازنگري شده) درسال 2000، &amp; nbsp; ملاك‌هاي پژوهشي اختلال مختلط اضطراب و افسردگي را به صورت جداگانه در اين كتابچه آورده است. اين تشخيص، ملاك‌هاي زير را در يك دوره‌ي زماني يك ماهه شامل مي‌شود: خلق ملالت بار، مستمر يا عود كننده كه با 4 يا تعداد بيشتري از علائم زير مشخص مي‌شود: اشكال در تمركز، اختلال خواب، خستگي يا نيروي كم، تحريك‌پذيري، زود به گريه افتادن، نگراني، ترصد بيش از حد، در انتظار بدترين بودن، ياس و بدبيني نافذ در مورد آينده و احترام به نفس پايين و احساس بي ارزشي. اين ملاك‌هاي تشخيصي توجه ويژه به اين موضوع را مي‌رساند. علاوه بر همبودي همزمان اضطراب و افسردگي، همبودي متوالي بين اين دو اختلال نيز بسيار بالاست. به عبارت ديگر احتمال اين‌كه &amp; nbsp; اختلال‌هاي اضطرابي در آينده منجر يا منتهي به افسردگي شوند، بسيار زياد است. براي مثال پژوهش‌ها نشان داده است كه اختلال‌ اضطراب اجتماعي و اضطراب فراگير همبودي متوالي بالايي با افسردگي دارند. پژوهش‌هايي نيز در ارتباط با اختلال وسواسي ـ اجباري و استرس پس آسيبي به نتيجه‌ي مشابه رسيده‌اند. به نظر مي‌رسد اضطراب مزمن منجر به احترام به نفس پايين مي‌شود كه عاملي براي آسيب پذيري براي افسردگي است. علاوه بر اين، همان‌طور كه گفته شد اجتناب يكي از مولفه‌هاي اضطراب &amp; nbsp; است. اجتناب باعث كاهش تقويت مثبت در زندگي مي‌شود. كاهش تقويت منجر به درماندگي مي‌شود. درماندگي نيز به نااميدي مي‌انجامد كه از مشخصه‌هاي اصلي افسردگي است. لذا به نظر مي رسد اضطراب‌هاي مفرط به عنوان عامل خطرپذيري براي افسردگي هستند. از جمله علل همبودي بالاي افسردگي و اضطراب عبارتند از: اشتراك تعداد زيادي از علائم اضطراب و افسردگي، آسيب پذيري مشترك روانشناختي ژنتيكي و بيولوژيكي بين اضطراب و افسردگي؛ همبستگي بالا بين ابزارهاي اضطراب و افسردگي و ترغيب نظام‌هاي تشخيصي به همبودي با ارائه‌ي تشخيص‌هاي چندگانه. براي مثال پژوهشگران عاطفه‌ي منفي، كنترل ناپذيري، پيش‌بيني ناپذيري و حس كنترل شخصي و خودكارآمدي پايين را به‌عنوان عوامل آسيب‌پذيري مشترك براي اضطراب و افسردگي مطرح &amp; nbsp; كرده‌اند. همبودي بالاي اضطراب و افسردگي مي‌تواند تلويحاتي براي درمان و پيشگيري از اين اختلال‌ها داشته باشد. تقدم اختلال‌هاي اضطرابي بر افسردگي ضرورت مداخله در زمينه‌ي اختلال‌هاي اضطرابي را مي‌رساند. درمان و پيشگيري از اضطراب به كاهش افسردگي كه يكي از مشكلات جدي سلامت روان است، منجر خواهد شد. به نظر مي‌رسد شناخت، آسيب شناسي، درمان و پيشگيري از اضطراب و افسردگي نيازمند پژوهش‌هاي بيشتري است و اميد مي‌رود كه منجر به ارتقاي سلامت روان در جمعيت عمومي و افراد مبتلا به اختلال‌هاي اضطرابي و افسردگي شود. رابطه‌ي اختلال‌هاي اضطرابي با اختلال‌هاي ديگر اختلال‌هاي اضطراب هم‌چنين با اختلال‌هاي خواب، وابستگي به الكل و مواد و... رابطه‌ي تنگاتنگي دارند. اين در حالي است كه فقط 20 درصد اين افراد طي 12 ماه و 40 درصد آن‌ها در طول عمر براي دريافت خدمات درماني مراجعه مي‌كنند. خسارت &amp; nbsp; بسيار بالاي اختلال‌هاي اضطرابي اختلال‌هاي اضطرابي هزينه‌هاي بسيار بالايي بر جامعه تحميل مي‌كنند. بسياري از خسارت‌هاي اختلال‌هاي اضطراب به صورت غيرمستقيم بر جامعه تحميل مي‌شوند. براي مثال خسارت‌هاي اقتصادي اين اختلال‌ها در سال 1990 در ايالات متحده 42 ميليارد دلار تخمين زده شده است. بيكاري، مشكلات شغلي، تحصيلي، مشكلات در روابط بين فردي و خانواده در بسياري از تحقيقات گزارش شده است. تمام اين موارد، همچنين كمبود متخصصين مربوطه در اغلب نقاط كشور، ضرورت سياست‌گذاري در جهت پيشگيري از &amp; nbsp; اين اختلال‌ رواني &amp; nbsp; در &amp; nbsp; كشور ما را دو چندان مي‌كند. تدوين: ابوالفضل محمدي دانشجوي دكتراي روانشناسي باليني انستيتو روانپزشكي تهران (وابسته به دانشگاه علوم پزشكي ايران) خبرنگار روانشناسي باليني سرويس مسائل راهبردي خبرگزاري دانشجويان ايران اشاره: درحالي‌كه &amp; nbsp; سياست‌هاي كلان نظام در بخش كشاورزي بر ارتقاء ضريب بهره‌وري از آب در توليد محصولات كشاورزي &amp; nbsp; تأكيد مي‌كند؛ &amp; nbsp; به‌دليل محدوديت‌هاي اجتماعي و فرهنگي، مشكلات اقتصادي، محدوديت‌هاي طرف تقاضا، محدوديت‌هاي برنامه‌اي، عدم جامعيت قوانين و آيين نامه‌هاي تهيه شده مرتبط با منابع آب، بهره برداري غيركارآمد از سرمايه‌هاي موجود، بهره‌برداري بي‌رويه از منابع آب زير زميني، افزايش آلودگي منابع آب، نارسايي در نظام تصميم سازي، ناكارآيي نظام تخصيص آب و مواردي از اين قبيل، تحقق اين سياست‌ با موانع بزرگي مواجه است. اين نوشتار كه حاصل بررسي‌هاي انجام گرفته در سرويس مسائل راهبردي دفتر مطالعات خبرگزاري دانشجويان ايران است، &amp; nbsp; ويرايش نخست ششمين مقاله‌ي «آشنايي با مفاهيم آبياري» از مجموعه متون آموزشي «آشنايي با مفاهيم مهندسي كشاورزي»، ويژه‌ي خبرنگاران سياستي و سياست‌پژوهان كشاورزي است كه به بيان &amp; nbsp; ويژگي‌هاي بازار آب &amp; nbsp; مي‌پردازد. سرويس مسائل راهبردي ايران، آشنايي با مفاهيم تخصصي &amp; nbsp; در هر حوزه را مقدمه‌ي ايجاد يك عرصه‌ي عمومي براي گفت وگوي دانشگاهيان و حرفه‌مندان با مديران و سياست‌گذاران درباره‌ي سياست‌ها و استراتژي‌ها و برنامه‌ها در آن حوزه مي‌داند و اظهار اميدواري مي‌كند تحقق اين هدف، ضمن مستند سازي تاريخ فرآيند سياست‌گذاري عمومي و افزايش نظارت عمومي بر اين فرآيند، موجب طرح ديد‌گاه‌هاي جديد و ارتقاي كيفيت آن در حوزه‌هاي مختلف شود. سرويس مسائل راهبردي &amp; nbsp; ايران ضمن اعلام آمادگي براي بررسي دقيق‌تر نياز‌هاي خبرنگاران و سياست‌پژوهان محترم، علاقه‌مندي خود را براي دريافت (rahbord. isna@gmail. com) &amp; nbsp; و انتشار ديدگاه‌ها و مقالات دانشجويان، پژوهشگران، حرفه‌مندان، مديران و سياست‌گذاران محترم در ارائه‌ي عناوين جديد &amp; nbsp; و يا تكميل يا ويرايش هر يك از گزارش‌ها و مقالات موجود &amp; nbsp; اعلام مي‌كند. ويژگي‌هاي بازار آب بازار يك نهاد مبادله است كه فعاليت‌هاي اقتصادي را تنظيم &amp; nbsp; و &amp; nbsp; به‌وسيله‌ي تعيين قيمت، اطلاعات مربوط به &amp; nbsp; نيازهاي مطرح شده و امكانات موجود را به مصرف‌كنندگان و توليدكنندگان براي انتخاب‌هاي بهينه منتقل مي‌كند. 1- شرايط عمومي بازار در تخصيص كارآمد: در اقتصاد رفاه ثابت شده‌است كه نهاد بازار منابع را به كالاها و خدمات گوناگون &amp; nbsp; به شيوه‌ا‌ي &amp; nbsp; بهينه اختصاص مي‌دهد، به‌نحوي‌كه با تخصيص مجدد نمي‌توان رفاه &amp; nbsp; مصرف‌كننده يا مازاد &amp; nbsp; توليدكننده را بدون كاهش حق ديگري بالا برد. گفتني‌ست مورد &amp; nbsp; در پيش گفته شده در صورتي امكان پذير است كه موارد زير برقرار باشد: 1- ورود به بازار و خروج از آن آزاد بوده و نيازمند مجوز نباشد. 2- رقابت شركت كنندگان در بازار به شيوه‌اي باشد كه هيچ‌كدام نتوانند براي تعيين قيمت و &amp; nbsp; ميزان داد و ستد كالا در بازار &amp; nbsp; اعمال نفوذ كنند. &amp; nbsp; 3- &amp; nbsp; داد و ستدكنندگان از قيمت كالاها و نهاده‌ها آگاهي لازم را داشته باشند. 4- كالاها و نهاده‌هاي مبادله شده همگن باشند. 5- انتقال و ورود منابع &amp; nbsp; به بازار آزاد و بدون هزينه باشد. اگر شرايط &amp; nbsp; در پيش گفته شده در بازار آب حاكم باشد مي‌توان &amp; nbsp; كالا يا نهاده‌ي آب را به بهترين &amp; nbsp; شيوه‌ي مصرف كرده و &amp; nbsp; با روشي مقرون به صرفه تامين &amp; nbsp; و به نيازمندترين مصرف‌كننده اختصاص داد؛ اين &amp; nbsp; روند تا عرضه، تخصيص و توزيع آخرين واحد آب ادامه خواهد داشت. &amp; nbsp; لازم به توضيح است ميزان كل عرضه و تقاضاهاي آب را نيز بازار به شكل بهينه‌اي تعيين مي‌كند. 2- نحوه‌ي تخصيص و تعيين قيمت: آب داراي مصارف كشاورزي، صنعتي، شرب و غيره &amp; nbsp; است، متقاضيان آب در بازار تمايل يا نياز خود را با پرداخت پول براي اين كالاي حياتي و ضروري ابزار مي‌كنند؛ بنابراين &amp; nbsp; اولين واحد آب كه در بازار به مصرف‌كننده‌اي &amp; nbsp; عرضه مي‌شود &amp; nbsp; كه بيشترين تمايل براي پرداخت را داشته باشد؛ به‌عبارت ديگر، اولين واحد آب به كسي تعلق مي‌گيرد كه حاضر است براي بدست آوردن آب از مصارف ديگر خود چشم‌پوشي كند تا بتواند بهاي بالاتر براي &amp; nbsp; آن بپردازد، گفتني‌ست دومين و سومين واحد آب نيز به همين &amp; nbsp; روش به بهترين مصرف و نيازمندترين متقاضي مي‌رسد؛ از سوي ديگر هر واحد آب را آب‌ياران زيادي حاضرند از منابع سطحي يا زيرزميني عرضه كنند، هر كدام كه توانستند آب را ارزان‌تر تأمين كنند، قادر به فروش آب خواهند بود. &amp; nbsp; لازم به توضيح است با استفاده از اين شيوه &amp; nbsp; كساني قادرخواهند بود براي عرضه‌ي آب به رقابت بپردازند كه با هزينه‌ي كمتري آن را حيازت و منتقل كنند؛ &amp; nbsp; بنابراين &amp; nbsp; آب به ميزاني عرضه خواهد شد كه براي آن تقاضا باشد، يعني قيمتي كه مشتريان براي خريد يك واحد اضافي آب حاضرند بپردازند با قيمتي كه عرضه‌كنندگان يك واحد بيشتر از همان مقدار آب را حاضرند بفروشند برابر باشد. هر واحد اضافي آب كه عرضه مي‌شود براي فروشندگان هزينه‌اي &amp; nbsp; مازاد جهت تامين و انتقال و هم‌چنين تصفيه دارد، مي‌توان به اين نتيجه رسيد كه آب به ميزاني در بازار عرضه مي‌شود كه هزينه‌ي عرضه‌ي يك واحد اضافي آب يا هزينه‌ي كرانه‌اي (جاري) آن، با قيمتي كه متقاضيان حاضر &amp; nbsp; به پرداخت آن هستند مساوي باشد. در بازار رقابت كامل آب، يا هر بازار مشابه ديگر، &amp; nbsp; ارزش و &amp; nbsp; ميزان بهينه‌ي آب تعيين مي‌شود، اين قيمت از &amp; nbsp; سويي برابر با ارزش اجتماعي آب براي متقاضيان است، &amp; nbsp; تا افراد &amp; nbsp; معادل همين مبلغ از مصرف ساير كالاها و خدمات چشم‌پوشي كرده تا بتوانند آب را بخرند. &amp; nbsp; هم‌چنين ارزش آب مساوي هزينه‌ي اجتماعي آن نيز مي‌باشد، زيرا عرضه‌كنندگان همين مبلغ از مخارج نهاده‌ها را به‌جاي توليد ساير كالاها صرف عرضه‌ي آب كردند. گفتني‌ست قيمت آب در بازار با ارزش &amp; nbsp; و هزينه‌ي اجتماعي آن برابر و &amp; nbsp; ميزان آن نيز بهينه است زيرا همين مقدار مصرف نياز متقاضيان را تامين مي‌كند و &amp; nbsp; از سويي &amp; nbsp; توليد آن براي توليدكنندگان مقرون به صرفه است. مصرف &amp; nbsp; اين &amp; nbsp; ميزان از آب با توجه به مبلغي كه براي آن مي‌پردازند رفاه مصرف‌كنندگان و صنعت‌گران را نيز بيشينه &amp; nbsp; كرده و فروشندگان آب نيز با توجه به مخارجي كه صرف كرده و درآمدي كه از فروش آب كسب كرده‌اند سودشان به حداكثر مي‌رسد. اگر مصرف‌كنندگان آب را از حقابه‌ي خود فروخته و مخارجي براي آن صرف نكرده باشند، رفاه &amp; nbsp; آنها از درآمد حاصل از &amp; nbsp; فروش آب ذخيره‌اي كه برايشان باقي‌مانده به &amp; nbsp; بيشترين ميزان خود مي‌رسد، بنابراين &amp; nbsp; بازار رقابت كامل، رفاه خالص مصرف‌كنندگان آب را حداكثر مي‌كند &amp; nbsp; و اين بازار سود كشاورزان و سود يا مازاد خالص عرضه‌كنندگان را به حداكثر و هزينه‌ي توليد كالا يا نهاده‌ي عرضه شده را به حداقل مي‌رساند. &amp; nbsp; 3- شرايط ويژه بازار در تخصيص كارآمد آب &amp; nbsp; تخصيص كارآمد &amp; nbsp; آب هنگامي از &amp; nbsp; سوي نهاد بازار &amp; nbsp; قابل اجرا است &amp; nbsp; كه علاوه بر &amp; nbsp; رعايت موارد گفته شده در اين مقاله &amp; nbsp; شرايط زير نيز در بازار برقرار باشد. (1) 1- حقوق مالكيت، مزايا و تعهدات بهره‌برداران تعريف و تدوين شده باشد. 2- فعاليت‌هاي مصرفي يا توليدي داراي آثار جانبي مثبت يا منفي قابل انتقال به ساير مبادله‌كنندگان نباشد. 3- از استفاده بيش از حد بهينه‌ي يك منبع به‌دليل مشترك بودن آن بتوان جلوگيري كرد. 4- منبع يا كالا همگاني سره نباشد به‌طوري كه درصورت بهره‌مند شدن يك مصرف‌كننده يا توليدكننده از منابع يا عوارض آن، ساير مصرف و توليدكنندگان نيز بدون پرداخت يا دريافت هزينه‌اي از آن بهره‌مند شوند. 5- اطلاعات طرفين معامله مساوي و متقارن باشد، &amp; nbsp; به‌عبارت ديگر &amp; nbsp; هر اطلاعاتي كه يكي از دو طرف راجع به شرايط بازار، قيمت، &amp; nbsp; ميزان كالا، مهارت و قابليت خود براي مديريت توليد داشته باشد طرف ديگر نيز از آن آگاه باشد. 6- شرايط و تكنولوژي توليد به گونه‌اي باشد كه &amp; nbsp; تنها يك قيمت و مقدار تعادلي در بازار برقرار باشند. در صورتي‌كه هريك از موارد در پيش گفته شده در بازار حاكم نباشد &amp; nbsp; ارزش و مقداري كه تعيين مي‌شود بهينه نخواهد بود و در اصطلاح بازار در انجام ماموريت خود شكست مي‌خورد. &amp; nbsp; ادامه دارد... منابع: 1- صدر، سيد كاظم، اهميت بازار آب، معاونت برنامه‌ريزي، دفتر اقتصاد آب، سازمان مديريت منابع آب، وزارت نيرو 1381. تدوين: مهندس حميد بابايي دانشجوي كارشناسي ارشد مهندسي &amp; nbsp; آبياري دانشگاه تهران خبرنگارمهندسي &amp; nbsp; كشاورزي سرويس مسائل راهبردي خبرگزاري دانشجويان ايران كارشناسان مناطق نفت خيز جنوب با انتشار بيانيه‌اي، ضمن انتقاد از نحوه انعقاد قرارداد توسعه آزادگان شمالي با شركت cnpc چين، ابعاد مختلف مشکلات فني؛ اقتصادي و حقوقي اين قرارداد را تشريح کردند. به گزارش گروه دريافت خبر سرويس مسائل راهبردي خبرگزاري دانشجويان ايران در اين بياينه آمده است: در قبال حدود يك ميليارد دلاري كه طي فاز اول اين قرارداد قرار است بصورت تدريجي وارد كشور شود طي مدت كوتاهي حداقل 3 ميليارد دلار ارز از كشور خارج مي‌شود. كارشناسان مناطق نفت خيز جنوب در ا ين &amp; nbsp; بيانيه &amp; nbsp; يادآور مي‌شوند: انعقاد قراردادهاي بيع‌متقابل در توسعه ميادين نفت و گاز يكي از مهم‌ترين موضوعات چالش‌برانگيز دهه اخير صنعت نفت كشور بوده به نحوي كه مدافعان انعقاد اينگونه قراردادها با زير سئوال بردن استعدادها و توانائي‌هاي ارزش‌مند اجرائي بخش بالادستي صنعت نفت كشور تحت عناويني همچون عدم امكان اجراي پروژه در مدت مشخص در كشور، نياز فوري و يكجا به منابع بسيار هنگفت ارزي و عدم امكان دسترسي به تكنولوژي لازم براي توسعه ميادين قصد داشتند كه نسبت به انعقاد قرارداد بيع‌متقابل در 52 ميدان نفتي و گازي كشور اقدام كنند. اين بيانيه تأكيد مي‌كند: در قراردادهاي بيع‌متقابل برخلاف آنچه تبليغ ميشود اساساً "مديريت" اجرائي و مالي در اختيار پيمانكار خارجي است اما عمده عمليات‌هاي اجرائي توسط پيمانكاران فرعي دست دوم يا حتي دست سوم انجام مي‌گيرد و پيمانكار اصلي در حقيقت حق مديريت يا به عبارت روشن‌تر واسطه‌گري را تحت عنوان پاداش (remuneration) مي‌گيرد. در ادامه اين بيانيه &amp; nbsp; يادآوري مي‌شود: از همان ابتدا كارشناسان نفتي كشور و در رأس آن‌ها جمعي از كارشناسان مناطق نفتخيز جنوب با ارائه استدلال‌هاي فني عدم تناسب كاربرد شيوه بيع‌متقابل با موضوع توسعه علمي ميادين، عدم نياز فوري و يكجا به منابع هنگفت ارزي براي توسعه مخزن، خروج حجم انبوه ارز از كشور طي مدت كوتاه قرارداد از طريق بازپرداخت قراردادها، سهولت دسترسي به تكنولوژي‌هاي مورد نياز در بخش بالادستي صنعت نفت، عدم تعهد حقوقي/قراردادي پيمانكار خارجي در مقابل مباني برنامه‌ريزي توليد نظير ارزيابي حجم ذخائر و ريسك قيمت نفت در قراردادهاي بيع‌متقابل كه مي‌توانند عامل توليد غيرصيانتي باشد، ايجاد تأسيسات غيرضروري، اخلال در درآمدهاي نفتي و نيز تضعيف حاكميت ملي بر مديريت منابع نفتي و گازي كشور ناشي از استقراض‌هاي گران قيمت خارجي تحت عنوان قراردادهاي بيع‌متقابل شود را بارها در سطح كشور مطرح كردند. متأسفانه عليرغم هشدارهاي مكرر كارشناسان كشور، تعداد زيادي از اينگونه قراردادها منعقد گرديد. نكته تأسف‌آور آن بود كه مسئولين وقت در دفاع از قراردادها به ارقام اعلام شده پيمانكاران خارجي براي ميزان ذخائر استناد مي‌كردند در حاليكه پيمانكاران خارجي نسبت به آن ارقام هيچگونه مسئوليت حقوقي/ قراردادي نداشتند. در ادامه اين بيانيه آمده است: امروز بيش از يك دهه از زمان شروع انعقاد قراردادهاي بيع‌متقابل براي توسعه ميادين نفت و گاز مي‌گذرد و فرصت مناسبي است تا با مقايسه منطقي بين آنچه ادعا مي‌شد و آنچه در عمل اتفاق افتاد از اين تجربه بزرگ و البته تلخ كشور بهره‌مند شويم. اگر روزي بحث‌ها در سطح نظري مطرح بود امروز به ارزيابي عملكردها و نتايج سال‌ها تجربه مي‌توان پرداخت. لذا بايد بدانيم كدام پروژه بيع‌متقابل در مدت زمان و هزينه اعلام شده توسط پيمانكار خارجي به پايان رسيد، كدام پروژه بيع‌متقابل به اهداف توليدي خود دست يافته و متناسب با حدود 50 ميليارد دلار استقراض خارجي در قراردادهاي بيع‌متقابل، كدام تكنولوژي منحصر بفرد از طريق اين قراردادها وارد كشور شده كه تنها از همين طريق دستيابي به آن ممكن بوده است؟ در بخش ديگري از اين بيانيه با اشاره به ديدگاه‌هاي رييس جمهور گفته مي‌شود: "ما مي‌توانيم" يكي از شعارهاي محوري رياست محترم جمهور بوده است. اين نگاه و رويكرد كاملاً متفاوت با ديدگاه خود باخته‌اي است كه انعقاد قراردادهاي بيع‌متقابل را تنها راه استخراج نفت خام مي‌دانست. اين رويكرد تحسين‌برانگيز بدنبال خود افتخارات بسياري نصيب صنعت نفت كشور كرد كه از جمله مي‌توان به ارائه طرح مهندسي و اجراي توسعه ميدان آزادگان توسط شركت ملي مناطق نفتخيز جنوب با اتكا به توان داخلي بدون استفاده از قرارداد بيع‌متقابل ظرف مدت 6 ماه و در ميان شگفتي ناظران خارجي و خصوصاً پيمانكار ژاپني كه تحت تأثير دستورات دولت امريكا بدنبال ايجاد اخلال در روند توسعه اين ميدان بود اشاره كرد. اين اقدام قابليت‌هاي اجرائي كم نظير صنعت نفت كشور را نشان داد. اين بيانيه مي‌افزايد: در شرايطي كه رويكرد شجاعانه رياست جمهوري و تجربه يك دهه كاربرد ناموفق قراردادهاي بيع‌متقابل فرصت بي‌نظيري براي بررسي مباني كه صنعت نفت را دچار اين مشكلات كرد، متأسفانه شاهد آن هستيم كه قرارداد بيع‌متقابل ديگري در ميداني بنام آزادگان شمالي منعقد مي‌گردد. هر چند قرارداد جديد تحت عنوان "بيع‌متقابل اصلاح شده" مطرح شد اما كيست كه نداند كه اصولاً شيوه بيع‌متقابل در تعارض ماهوي با موضوع توسعه علمي ميدان نفتي است و چند اصلاح كوچك قراردادي اگر هم انجام شده باشد نميتواند اين تعارض را مرتفع سازد. كارشناسان مناطق نفت خيز جنوب در ادامه بيانيه خود توضيح مي‌دهند: قرارداد بعنوان آزادگان شمالي اعلام شده در حاليكه واقعيت بيروني‌اي بنام ميدان جديد آزادگان شمالي وجود ندارد. منطقه قرارداد بخشي از ميدان آزادگان است كه در حال توسعه توسط سازمان‌هاي ملي صنعت نفت است. اصولاً تكه تكه كردن يك مخزن نفتي براساس عوارض سطح‌الارضي بر كدام اصول علمي استوار است؟ شايد مجدداً عنوان شود عدم وجود منابع مالي براي عمليات توسعه، عامل اصلي انعقاد اين قرارداد است. پاسخ اين بهانه ضعيف طي 10 سال گذشته بارها و بارها توضيح داده شده است. بنابراين گزارش، براساس آنچه كه عنوان شده با يك محاسبه سرانگشتي روشن مي‌شود در قبال حدود يك ميليارد دلاري كه طي فاز اول اين قرارداد قرار است بصورت تدريجي وارد كشور شود طي مدت كوتاهي حداقل 3 ميليارد دلار ارز از كشور خارج مي‌شود. اگر درآمد نفتي كشور مي‌تواند براي بازپرداخت وام، سود وام، كارپردازي و دستمزد پيمانكار و در يك كلام بازپرداخت قرارداد بيع‌متقابل هزينه شود چرا نمي‌توان بخشي از همين درآمد را براي سرمايه‌گذاري استفاده كرد و بخش ديگري از همين درآمد بجاي آنكه بعنوان پاداش به حساب پيمانكار خارجي واريز شود به حساب خزانه كشور واريز گردد؟ در ادامه اين بيانيه آمده است: براساس كدام نظريه كارشناسي براي توليد 75 هزار بشكه نفت حدود 2 ميليارد دلار نياز است؟ كدام بخش كارشناسي تاييد كرده كه اين كم هزينه‌ترين، علمي‌ترين و سريع‌ترين روش است؟ در اخبار رسمي قيد شده كه برنامه توسعه جامع ميدان بعد از 3 ماه ديگر تهيه خواهد شد، اما اعلام مي‌شود كه قرار است 58 حلقه چاه جديد در فاز نخست حفاري شود. اين اخبار متعارضند. بديهي است كه در توسعه علمي مخازن، انجام مطالعه مهندسي مخازن و سپس ارايه طرح توسعه اوليه ميدان مطرح است اين مطالعه، چگونه، كي و توسط چه سازماني انجام شده است؟ كدام سازمان مهندسي برآن نظارت كرده؟ اگر mdp (نقشه جامع توسعه ميدان) تهيه نشده چگونه قرارداد منعقد شده است؟ زيرا mdp مبناي تهيه شرح كار و محاسبات هزينه است. در حاليكه هنوز قرارداد فاز يك وارد مرحله اجرائي هم نشده چرا براي 5 سال بعد تصميم‌گيري شده و قرارداد فاز دوم نيز با همين پيمانكار منعقد شده است. در حاليكه مدت اجرا و بازپرداخت قرارداد فاز يك حدود 12 سال است چرا به درآمدهاي 25 ساله براي توجيه قرارداد استناد ميشود؟ از آنجائيكه اين بخش از ميدان آزادگان در منطقه هورالعظيم و در عمق 2 تا 3 متري قرار دارد گفته مي‌شود اين ميدان در زير آب قرار دارد؟ وقتي عمق هور بزحمت به چند متر ميرسد چه تكنولوژي خاصي براي توسعه ميدان نياز داريم در حاليكه تجربه توسعه مخازن در فلات قاره در اعماق دهها متري كف دريا را داريم؟ در حاليكه كليه هزينه توسعه ميدان آزادگان از بخشي از توليد توسعه اوليه (زودهنگام) قابل تامين است چه نياز مالي عامل انعقاد اين قرارداد بوده است؟ در حاليكه تا كنون طي مدت كوتاه توليد زودهنگام توسط شركت ملي مناطق نفتخيز جنوب از ميدان آزادگان حدود 5 ميليون بشكه نفت توليد شده است. &amp; nbsp; اين بيانيه ادامه مي‌دهد: براساس مفاد اعلام شده در قرارداد، باز هم ريسك كاهش قيمت نفت بعهده شركت ملي نفت ايران است و اگر قيمت نفت از 50 دلار در هر بشكه كه در محاسبات منظور شده تا حد 14 دلار هم سقوط كند پيمانكار خارجي به تمام سود خود خواهد رسيد اما اين وضعيت ميتواند حتي عامل حدود 5 ميليارد دلار ضرر ناشي از اين قرارداد براي كشور شود. در خبرها اعلام شده كه شركت چيني سابقه خوبي در اجراي قراردادهاي نفتي كشور دارد و به قرارداد مسجدسليمان اشاره شده است. آنچه همگان از قرارداد مسجدسليمان مي‌دانند آن است كه شركت چيني عامل توقف چندين ساله اين قرارداد بوده و تنها پس از آنكه هزينه قرارداد را حدود 2 برابر كرد اقدامات اجرائي خود را آغاز نمود. عدم النفع كشور ناشي از توقف چند ساله اقدامات توسط شركت چيني در مسجدسليمان بسيار بيشتر از آن چيزي است كه قرار است شركت چيني هزينه كند. از طرف ديگر عدم انجام تعهدات قراردادي توسط شركت ژاپني در ميدان آزادگان كه كلاف سردرگم توسعه ميدان با طرفهاي متعدد را ايجاد كرده هم اكنون با طرف جديد ديگري بنام شركت cnpc مواجه مي‌شود. اين بيانيه مي‌افزايد: نكته مهم ديگر آن است كه مسئوليت اجراي اين قرارداد باز هم به شركتي داده شده كه در سالهاي گذشته براساس تفكر غيرعلمي "مجزا ديدن توسعه ميدان از توليد" بنا شده است نقش اصلي اين شركت دور زدن شركتها و سازمانهاي مسئول توليد و واسطه‌گري براي قراردادها و شركتهاي خارجي بوده است. انتظار اين بود مسئولين جديد ضمن بررسي كارنامه كاملاً ناموفق اين شركت به بازنگري در اصل ايجاد اين شركت كوچك ولي با اختيارات و امكانات تقريباً نامحدود و صدمات جبران‌ناپذيري كه صنعت نفت كشور از آن ديده نسبت به اصلاح آن بپردازند. كارشناسان مناطق نفت خيز جنوب در پايان متذكر مي‌شوند: ما بعنوان جمعي از كارشناسان مناطق نفتخيز جنوب انتظار داريم مسئولين وزارت نفت و شركت ملي نفت ايران با اتكا به شعارهاي اصول‌گرايانه رياست جمهوري اعتماد خود را به توانمنديهاي ملي افزايش دهند و چنانچه قصد استفاده از قابليتهاي شركتهاي خارجي را دارند مي‌توانند از آنها در بخشهاي اجرائي پيش گفته برمبناي نظريه فني و كارشناسي و با لحاظ كردن سود و صرفه‌ كشور اقدام نمايند. ﻿ اشاره: آن‌چه كه در پي مي‌آيد ويرايش دوم كتاب سياست‌هاي توسعه‌ي بخش كشاورزي و منابع طبيعي، شامل لينك &amp; nbsp; 7 مجله‌ي الكترونيكي سرويس مسائل راهبردي ايران در بخش كشاورزي است كه &amp; nbsp; در اين &amp; nbsp; سرويس &amp; nbsp; تدوين و منتشر شده است. اين مجلات كه دربردارنده‌ي روايتي تخصصي از سياست‌ها و فرآيند‌ سياست‌گذاري در زيربخش‌هاي مختلف كشاورزي و اخبار و تحولات مربوط به آن است، به انعكاس ديد‌گاه‌هاي دانشجويان و استادان و متخصصان كشاورزي در اين باره مي‌پردازند. سرويس مسائل راهبردي خبرگزاري دانشجويان ايران اظهار اميدواري مي‌كند ايجاد عرصه‌ا‌ي عمومي براي گفت‌وگوي دانشگاهيان با مديران، تصميم‌سازان، تصميم‌گيران و سياست‌گذاران درباره‌ي سياست‌ها و فرآيند سياست‌گذاري عمومي ضمن مستندسازي تاريخ فرآيند سياست‌گذاري عمومي و افزايش نظارت عمومي بر اين فرآيند، موجب طرح ديد‌گاه‌هاي جديد و ارتقاي كيفيت آن در حوزه‌هاي مختلف شود. كتاب سياست‌هاي توسعه‌ي بخش كشاورزي با تركيبي از مجلات مختلف مي‌كوشد، تحليل مسئله و راه‌ حل‌هاي توسعه‌ي بخش كشاورزي را به گونه‌اي روش‌مند و مبتني بر ابزار برنامه‌ريزي راهبردي (swot) در عرصه‌عمومي كاربردي كند. (swot) يكي از مهمترين ابزار‌هاي برنامه‌ريزي راهبردي است. در اين روش مجموعه‌ي نقاط قوت (strengths) و ضعف (weaknesses) در «درون بخشي» سازمان يا بخش مربوطه و فرصت‌ها (opportunities) و تهديدات (threats) در «محيط پيراموني» آن مورد بررسي قرار مي‌گيرد. با اين حال هنگام پرداختن به يك مسئله لازم نيست كه هر نويسنده‌اي اين الگو را به طور كامل ارائه دهد بلكه بررسي يك نقطه قوت يا ضعف در قالب يك مقاله مي‌تواند بسيار ارزشمند باشد؛ به ويژه هنگامي‌كه اين مقاله انعكاس يك پژوهش روش‌مند دانشگاهي با ادبياتي ساده باشد. امروزه بسياري از پايان‌نامه‌ها، پروژه‌ها و پژوهش‌هاي دانشجويان و متخصصان مهندسي كشاورزي و منابع طبيعي كاربرد‌هايي ارزشمند و تحول‌آفرين در اصلاح سياست‌ها و برنامه‌هاي توسعه‌ي كشور دارند، گاه تشخيص مسئله يا بيان راه حل خود موضوع پژوهش‌ها و پايان‌نامه‌هاي دانشجويي پيچيده‌اي بوده است و صدها ساعت زمان يك دانشجو يا پژوهش‌گر صرف آن شده است، دانشجويان و پژوهشگران مي‌توانند حاصل پژوهش‌هاي خود را كه پيش از اين در مقالات علمي - پژوهشي منتشر شده است، يك‌بار ديگر با ادبياتي غير تخصصي براي آگاهي همگان منتشر ‌كنند و درباره‌ي نتايج و كاربرد‌هاي ‌آن‌ها در اصلاح سياست‌ها و تصميمات كشور براي سياست‌گذاران و عموم مردم توضيح ‌دهند. انتشار دوباره‌ي اين پژوهش‌ها با ادبياتي قابل فهم براي عموم مي‌تواند موجب آن شود كه عموم مردم، نمايند‌گان مجلس، مديران و سياست‌گذاران از آن آگاهي يابند و زمينه‌اي براي ايجاد يك عرصه‌ي عمومي براي گفت و گوي دانشگاهيان با سياست‌گذاران و مديران درباره‌ي سياست‌هاي كشور گشوده شود. گروه مهندسي كشاورزي، منابع طبيعي و اقتصاد كشاورزي سرويس مسائل راهبردي خبرگزاري دانشجويان ايران (ايسنا) درحال حاضر در تمام گرايش‌هاي مهندسي كشاورزي شامل (گياه‌پزشكي، آبياري، زراعت، خاكشناسي، علوم دامي، ترويج، ماشين آلات و مكانيزاسيون كشاورزي و باغباني، اقتصاد كشاورزي) و كليه گرايش‌هاي منابع طبيعي اعم از (شيلات و آبزي پروري، جنگلداري، صنايع چوب و كاغذ، محيط زيست و مراتع و آبخيزداري) و هم‌چنين رشته‌ي اقتصاد كشاورزي به تدوين مقالات مفاهيم پايه‌ و تخصصي و همچنين جداول swot (نقاط قوت، ضعف و فرصت‌ها و تهديدات) مشغول است. سرويس مسائل راهبردي ايران ضمن اعلام آمادگي براي بررسي دقيق‌تر نياز‌هاي خبرنگاران و سياست‌پژوهان محترم، علاقه‌مندي خود را براي دريافت (isnakeshavarzi@yahoo. com) مقالات دانشجويان، پژوهشگران، حرفه‌مندان، مديران و سياست‌گذاران محترم و پيشنهادات آن‌ها در ارائه‌ي عناوين جديد مقالات و يا تكميل يا ويرايش مقالات منتشرشده، اعلام مي‌كند. در پي لينك مجلات پيش گفته و متن معرفي كلي آن‌ها به حضور خوانندگان گرامي تقديم مي‌گردد. براي مشاهده‌ي متن هر مجله بر روي عنوان آن كليك كنيد. 1- مجله مفاهيم مهندسي كشاورزي و منابع طبيعي-ويرايش &amp; nbsp; سوم (براي مشاهده‌ي متن مجله كليك كنيد) اين مجله شامل لينك 46عنوان از متون آموزشي آشنايي با مفاهيم مهندسي كشاورزي و منابع طبيعي، ويژه‌ي خبرنگاران سياستي و سياست‌پژوهان بخش كشاورزي و منابع طبيعي است كه در سرويس مسائل راهبردي دفتر مطالعات خبرگزاري دانشجويان ايران، تدوين شده است. امروزه‌ بسياري از پايان‌نامه‌ها، پروژه‌ها و پژوهش‌هاي دانشجويان و متنخصصان مهندسي كشاورزي و منابع طبيعي كاربرد‌هايي ارزشمند و تحول آفرين در اصلاح سياست‌ها و برنامه‌هاي توسعه‌ي كشور دارند؛ مقالات اين مجله به همت مجموعه‌اي از دانشجويان كارشناسي ارشد و دكتري دانشگاه‌هاي گوناگون كشور تدوين شده است. در اين مقالات با ادبياتي ساده مفاهيمي تخصصي براي خواننده توضيح داده مي‌شود. تعريف ساده‌ي واژه‌هاي تخصصي، قبل از استفاده از آن‌ها در هر مقاله يا نشست امكان درك مطلب را براي هر خواننده‌اي با هر تخصص و هر سطح دانشي فراهم مي‌كند. ناشناخته بودن كليات برخي از مفاهيم تخصصي كه در سياست‌هاي يك حوزه‌ي اجرايي كاربرد دارند، به معناي آن است كه افكار عمومي محروم از امكان نظارت بر اين سياست‌ها هستند. از اين منظر انتشار مقالات «مفاهيم مهندسي كشاورزي و منابع طبيعي» در واقع پيش نياز طرح مسائل سياست‌گذاري كشاورزي و برگزاري نشست‌هاي هم‌انديشي، ميزگرد‌هاي و كارگاه‌هايي است كه براي بررسي سياست‌هاي توسعه بخش كشاورزي برگزار مي‌شود؛ چراكه يكي از مهم‌ترين مشكلات در برگزاري نشست‌هاي هم‌انديشي با نمايندگان و حتي مديران، ناآشنايي برخي از آن‌ها با ادبيات مسئله‌اي است كه پژوهش‌گر حاضر در نشست قصد بيان آن‌ها را دارد. گاه اغلب زمان يك نشست براي پيدايي درك اوليه از مسئله طرح شده صرف مي‌شود. روشن است كه يك نماينده‌ي مجلس يا مدير در خوشبينانه‌ترين نگاه مي‌تواند تنها از تخصص يكي از گرايش‌هاي رشته‌ي مرتبط با كميسيون يا حوزه‌ي مديريتي خود برخوردار باشد، حال آن‌كه او در حوزه‌ي گسترده‌اي مسووليت تصميم‌سازي يا تصميم‌گيري دارد كه تخصص‌هاي متعددي در آن كاربرد دارد. بنابراين هنگامي‌كه پيش از برگزاري هر نشست با ارسال مقالاتي، مفاهيم تخصصي مورد نياز براي دعوت شدگان (اعم از نمايندگان، مديران و خبرنگاران آن حوزه) توضيح داده مي‌شود، در واقع امكان بررسي بخشي از سياست‌هاي كشاورزي كه تاكنون افكار عمومي امكان پرداختن به آن‌ها را نداشتند فراهم ‌مي‌آيد. تا كنون در مقالات اين مجله، به عناوين زير پرداخته شده است: «نظام‌هاي كشاورزي»، «واژگان عمومي مهندسي گياهپزشكي»، «كشاورزي پايدار» و «مديريت تلفيقي آفات و بيماري‌ها و علف‌هاي هرز»، «مفاهيم فني و اقتصادي آبياري» و «توليد محصول سالم»، «مباني زراعت»، «مباني خاكشناسي»، &amp; nbsp; «كشاورزي زيستي»، &amp; nbsp; «مبارزه بيو لوژيك گلخانه» و «سياست كشت» &amp; nbsp; &amp; nbsp; و هم‌چنين مباحث مربوط به مهندسي منابع طبيعي شامل «بيابان زايي و بيابان زدايي»، «شيلات» و «جنگلداري». توصيه مي‌شود خوانندگان گرامي قبل از مطالعه‌ي هر موضوع، مقاله‌هاي مرتبط را در شماره‌هاي پيشين مجموعه مطالعه كنند. 2- مجله‌ي سياست‌هاي بخش كشاورزي (براي مشاهده متن مجله كليك كنيد) اين مجله‌ دربردارنده‌ي لينك مجموعه‌اي از گزارش‌هاي كارگاه‌هاي اقتصاد و مهندسي كشاورزي است كه در سرويس مسائل راهبردي دفتر مطالعات خبرگزاري دانشجويان ايران، تدوين شده است. هم‌انديشي‌ها و كارگاه‌هايي كه براي بررسي سياست‌هاي بخش كشاورزي در سرويس مسائل راهبردي خبرگزاري دانشجويان ايران برگزار مي‌شود، امكان گفت‌وگوي اساتيد، دانشجويان، پژوهش‌گران، متخصصان و فعالان بخش را با تصميم‌سازان و تصميم‌گيران كشور درباره‌ي سياست‌هاي توسعه‌ي بخش كشاورزي فراهم مي‌كند. بديهي‌است انتشار متن كامل گزارش اين نشست‌ها، يكي از بهترين مصاديق ايجاد عرصه‌اي عمومي براي گفت‌وگوي دانشگاهيان و سياست‌گذاران و نظارت دانشگاهيان بر فرآيند‌هاي سياست‌گذاري عمومي است. 3- مجله پيشينه سياست‌گذاري در بخش كشاورزي- ويرايش دوم (براي مشاهده متن مجله كليك كنيد) مطالعه‌ي پيشينه‌ي سياست‌گذاري از اولين مراحل سياست‌پژوهي در هر حوزه محسوب مي‌شود. در اين زمينه، اسنادي چون: سند چشم انداز، سياست‌هاي كلان، برنامه‌هاي توسعه و اسناد توسعه بخشي، قوانين مصوب مجلس از مهمترين اسناد سياستي براي مطالعه‌ي اين دسته از پژوهشگران محسوب مي شود. مجله بررسي پيشينه‌ي سياست‌گذاري در بخش‌هاي كشاورزي و منابع طبيعي به منظور تسهيل دسترسي خبرنگاران سياستي و سياست پژوهان دربردارنده‌ي مجموعه‌اي از اين اسناد سياستي ست. 4- مجله سياست‌هاي اقتصاد كشاورزي (براي مشاهده متن مجله كليك كنيد) مجموعه‌ كارگاه‌ها و مقالات سرويس مسائل راهبردي ايران در بخش اقتصاد كشاورزي اين مجله دربردارنده‌ي لينك ويرايش نخست مجموعه‌ي گزارش كارگاه‌هاي اقتصاد و برنامه ريزي كشاورزي و مجموعه‌اي از مقالات مرتبط است كه در سرويس مسائل راهبردي دفتر مطالعات خبرگزاري دانشجويان ايران، تدوين شده است. 5- مجله swot درزير بخش‌هاي كشاورزي (براي مشاهده متن مجله كليك كنيد) مطالعات پشتيبان برنامه چهارم توسعه كيفيت مطالعات پشتيبان اسناد توسعه، نقش بسيار پراهميتي در قابليت‌ها و كاركرد‌هاي اين اسناد دارد؛ تحليل مباني نظري و بررسي‌هاي كاربردي انجام گرفته در اين مطالعات، اهداف و جهت‌گير‌هاي اصلي اسناد توسعه را تعيين مي‌كنند. بررسي نقاط قوت و ضعف درون بخش و فرصت‌هاي و تهديدات محيط پيراموني (swot) يكي از مهم‌ترين مطالعات پشتيبان برنامه‌هاي توسعه است. اين مجله شامل لينك 19بخش از مجموعه‌ي «اسناد ملي توسعه بخش كشاورزي و منابع طبيعي در برنامه‌ي پنج‌ساله چهارم توسعه» است كه توسط دبيرخانه ستاد برنامه چهارم وزارت جهاد كشاورزي درموسسه‌ي پژوهش‌هاي برنامه‌ريزي و اقتصاد كشاورزي تدوين شده است. هر يك از اين اسناد به بيان وضعيت موجود، امكانات و قابليت‌ها، محدوديت‌ها و تنگناها، اهداف كيفي و كمي و سياست‌هاي محوري در يكي از زيربخش‌هاي كشاورزي مي‌پردازند. 6-مجله بسته پيشنهادي آب، كشاورزي و منابع طبيعي (براي مشاهده متن مجله كليك كنيد) &amp; nbsp; برنامه‌ي پنجم توسعه اين مجله شامل &amp; nbsp; لينك 11 بخش از مجموعه‌ي &amp; nbsp; «بسته‌ي پيشنهادي آب، كشاورزي و منابع طبيعي» در برنامه‌ي پنجم توسعه است كه &amp; nbsp; توسط &amp; nbsp; &amp; nbsp; دبيرخانه «ستاد برنامه‌ي &amp; nbsp; پنجم توسعه» در موسسه‌ي پژوهش‌هاي برنامه‌ريزي و اقتصاد كشاورزي &amp; nbsp; تدوين &amp; nbsp; شده است. در بخش‌هاي &amp; nbsp; گوناگون اين &amp; nbsp; مجله به بيان &amp; nbsp; وضعيت موجود &amp; nbsp; كشور در بخش‌هاي &amp; nbsp; گوناگون كشاورزي و منابع طبيعي، تحليل وضعيت موجود و بيان نقاط ضعف، قوت، فرصت‌ها، تهديدها و تحليل چشم انداز آينده و موقعيت &amp; nbsp; محصولات كشاورزي در ايران و جهان، وضعيت مصرف و توليد پروتئين حيواني &amp; nbsp; در جهان و ايران، اهداف و راهبردهاي كلي، شاخص‌هاي كلان با رويكرد اسلامي - ايراني، سياست‌هاي اجرايي &amp; nbsp; و احكام پيشنهادي و برنامه‌هاي اجرايي اين گزارش &amp; nbsp; پرداخته شد. &amp; nbsp; 7- &amp; nbsp; مجله سياستهاي توليد محصول سالم - ويرايش اول (براي مشاهده‌ي متن مجله كليك كنيد) &amp; nbsp; امروزه آلودگي‌هاي محصولات ناسالم كشاورزي يكي از مهمترين تهديدات سلامت &amp; nbsp; جوامع بشري محسوب مي‌شود؛ تا آن جا كه برخي از اين آلودگي ها &amp; nbsp; منجر به &amp; nbsp; پيدايي بيماري‌هاي صعب‌العلاج و خسارات جبران ناپذيري ‌شده است. كشورهاي توسعه يافته سال‌هاست كه &amp; nbsp; فرآيند‌هاي توليد محصولات سالم و كشاورزي پايدار را &amp; nbsp; مورد توجه قرار داده‌ و زيرساخت‌هاي حقوقي، اقتصادي و فني آن &amp; nbsp; را فراهم آورده‌اند. در شرايط كنوني بدون ترديد تعريف فرآيند‌هاي توليد محصول سالم را مي‌توان يكي از مهمترين &amp; nbsp; مؤلفه‌هاي امنيت غذايي دانست. &amp; nbsp; سرويس مسائل راهبردي ايران در اين مجله با &amp; nbsp; همكاري &amp; nbsp; جمعي از دانشجويان ارشد و دكتري كشاورزي و منابع طبيعي مجموعه‌اي منسجم از مفاهيم مديريت تلفيقي، كشاورزي پايدار و كشاورزي زيستي را &amp; nbsp; تدوين كرده است &amp; nbsp; و &amp; nbsp; با انتشار ديدگاه‌ها و نقطه نظرات كارشناسان &amp; nbsp; و صاحب نظران موسسه‌ي استاندارد و تحقيقات صنعتي، وزارت بهداشت، آموزش و درمان پزشكي، وزارت جهاد كشاورزي و اساتيد دانشگاه &amp; nbsp; اطلاعاتي را درباره مراحل توليد و در نهايت چگونگي كسب &amp; nbsp; مهر استاندارد و يا برچسب‌هاي ارگانيك، بيو، ipm &amp; nbsp; در كشور و جهان ارائه مي‌كند. اين مجله شامل لينك 24 عنوان از مجموعه‌ي مقالات و كارگاههاي آموزشي ويژه‌ي خبرنگاران سياستي و سياست پژوهان كشاورزي و منابع طبيعي است كه پيش از اين از سوي دفتر مطالعات ايسنا تدوين و منتشر شده است. &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; رويكرد كتاب سياست‌هاي توسعه‌ي بخش كشاورزي در بررسي اسناد توسعه و مطالعه‌ي فرآيند سياست‌گذاري توسعه‌ كشاورزي كتاب سياست‌هاي توسعه‌ي بخش كشاورزي‌ مبتني بر منطق سلسله مراتبي، به بررسي سياست‌هاي توسعه‌ي بخش مي‌پردازد. در اين چارچوب سلسله مراتب اسناد توسعه‌ي كشور به ترتيب زير دنبال مي‌شود: o قانون اساسي (بخش‌هاي مربوط به كشاورزي و منابع طبيعي) o چشم‌انداز 20 ساله o سياست‌هاي كلان ابلاغي مقام معظم رهبري (در بخش كشاورزي و منابع طبيعي) o چشم‌انداز توسعه‌ي 20 ساله بخش كشاورزي و منابع طبيعي، استراتژي‌هاي ملي، طرح‌هاي جامع و ملي، برنامه‌هاي اجرايي و ساير قوانين و اسناد سياستي فرادست برنامه‌هاي توسعه در بخش‌كشاورزي و منابع طبيعي o سياست‌هاي كلان برنامه‌هاي توسعه (بخش‌هاي مربوط به كشاورزي و منابع طبيعي) o بخش‌هاي كشاورزي و منابع طبيعي قوانين برنامه‌هاي توسعه اول تا چهارم o سند ملي توسعه بخش كشاورزي و منابع طبيعي (از مجموعه‌ي اسناد ملي توسعه برنامه‌ي چهارم توسعه‌) o برنامه عملكرد يك‌ساله بخش‌هاي كشاورزي و منابع طبيعي o بودجه بخش‌هاي كشاورزي و منابع طبيعي o گزارش‌هاي عملكرد سالانه و دوره‌اي بخش‌هاي مربوط به كشاورزي و منابع طبيعي همچنين مدل فرآيندي سياست‌گذاري عمومي نيز كه يكي از مهمترين مدل‌هاي &amp; nbsp; بررسي و مطالعه‌ي سياست‌ها و تهيه تفاسير و گزارش‌هاي سياستي درباره‌ي فرآيند سياست‌گذاري عمومي در هر حوزه است، در كتاب سياست‌ها توسعه‌ي بخش كشاورزي مورد توجه قرار مي‌گيرد. شكل ساده شده اين مدل در قالب مراحل زير تعريف مي‌شود: o بررسي مباني نظري، تاريخچه و زمينه‌هاي فرهنگي- اجتماعي سياست‌گذاري o طرح مسئله o انتخاب راه حل (مبتني بر ابزار جداول swot) o اجرا o ارزيابي o بازخور دبيران كتاب سياست‌هاي توسعه بخش كشاورزي و منابع طبيعي سرويس مسائل راهبردي ايران: مهندس مرجان طاوسي مهندس زهرا شعبان‌زاده اشاره: آن‌چه كه در پي مي‌آيد، ويرايش نخست &amp; nbsp; چهارمين بخش از مقاله‌ي &amp; nbsp; «درآمدي بر جامعه‌شناسي» &amp; nbsp; از مجموعه‌ي مقالات آشنايي با مفاهيم علوم اجتماعي، ويژه‌ي خبرنگاران سياستي و سياست‌ پژوهان‌اجتماعي ا‌ست كه در سرويس مسائل راهبردي دفتر مطالعات خبرگزاري دانشجويان ايران تدوين شده است. سرويس مسائل راهبردي خبرگزاري دانشجويان ايران (ايسنا)، &amp; nbsp; به دنبال بررسي موضوع &amp; nbsp; مهندسي فرهنگي &amp; nbsp; و اهميت پيشگيري و كنترل آسيب‌هاي اجتماعي در اين &amp; nbsp; زمينه به بررسي اين &amp; nbsp; موضوع &amp; nbsp; مي‌پردازد. مقالات «آشنايي با مفاهيم علوم اجتماعي» با ادبياتي ساده، مفاهيم تخصصي را براي خواننده توضيح مي‌دهد كه با استفاده از آن‌ها تا حدودي مي‌توان به ارزيابي سياست‌گذاري &amp; nbsp; اجتماعي پرداخت. سرويس مسائل راهبردي ايران، آشنايي با مفاهيم تخصصي و فني در هر حوزه را مقدمه‌ي ايجاد يك عرصه‌ عمومي براي گفت وگوي دانشگاهيان و حرفه‌مندان با مديران و سياست‌گذاران درباره‌ي سياست‌ها و استراتژي‌ها و برنامه‌ها در آن حوزه مي‌داند و اظهار اميدواري مي‌كند تحقق اين هدف، ضمن مستندسازي تاريخ فرآيند سياست‌گذاري عمومي و افزايش نظارت عمومي بر اين فرآيند، موجب طرح ديد‌گاه‌هاي جديد و ارتقاي كيفيت آن در حوزه‌هاي مختلف شود. سرويس مسائل راهبردي ايران ضمن اعلام آمادگي براي بررسي دقيق‌تر نياز‌هاي خبرنگاران و سياست‌پژوهان محترم، علاقه‌مندي خود را براي دريافت &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; &amp; nbsp; (r ahbord. isna@gmail. com) مقالات دانشجويان، پژوهشگران، حرفه‌مندان، مديران و سياست‌گذاران محترم در ارائه‌ي عناوين جديد مقالات و يا تكميل يا ويرايش آن‌ها اعلام مي‌كند. آخرين قسمت از مقاله به اهميت و كاربرد جامعه‌شناسي، بررسي مسائل اجتماعي عمده در جامعه‌شناسي و فهرستي از مسائل اجتماعي مي‌پردازد. &amp; nbsp; در ادامه متن كامل اين مقاله به حضور خوانندگان تقديم مي‌شود. «درآمدي بر جامعه شناسي» اهميت و كاربرد جامعه‌شناسي الف: درک وضعيت‌هاي اجتماعي: جامعه‌شناسي پيامدهاي عملي بسياري براي زندگي ما دارد. تفکر و پژوهش جامعه‌شناسي به سياست‌گذاري عملي و اصلاحات اجتماعي به چندين طريق آشکار کمک مي‌کند. مستقيم‌ترين راه صرفا از راه فراهم کردن درکي روشن‌تر و مناسب‌تر از ادراکات قبلي در مورد يک وضعيت اجتماعي است. اين امر مي‌تواند يا در سطح آگاهي واقعي باشد يا از طريق به دست آوردن درک بهتري از اين که چرا چيزي رخ مي‌دهد، صورت گيرد. ب: آگاهي از تفاوت‌هاي فرهنگي: دومين شيوه کمک جامعه‌شناسي به سياست‌گذاري عملي از طريق کمک به رشد آگاهي فرهنگي بيشتر در ميان گروه‌هاي مختلف جامعه است. پژوهش جامعه‌شناختي وسيله‌اي براي ديدن دنياي اجتماعي از ديدگاه‌هاي گوناگون فرهنگي فراهم مي‌کند و به اين ترتيب در به دور افکندن تعصباتي که گروه‌ها نسبت به يکديگر دارند، کمک مي‌کند. کسي که آگاهي کاملي از ارزش‌هاي گوناگون فرهنگي نداشته باشد نمي‌تواند سياست‌گذار روشن‌بيني باشد. ج: ارزيابي نتايج سياست‌گذاري‌ها: پژوهش جامعه‌شناختي داراي پيامدهاي عملي از نظر نتايج ابتکارات سياسي است. يک برنامه اصلاحات عملي ممکن است در دست‌يابي به آن‌چه که طراحان آن در نظر داشته‌اند ناکام شود يا به دنبال خود يك رشته نتايج ناخواسته ناخوشايندي را به بار آورد. در اين باب اهميت عملي جامعه‌شناسي براي تحقيق و پژوهش در زمينه اين عمل سياسي مشخص مي‌شود. د: افزايش خودشناسي: جامعه‌شناسي خود موجب خود روشن‌گري گرديده و فرصت زيادي به گروه‌ها و افراد براي تغيير شرايط زندگي‌شان ارائه مي‌کند. &amp; nbsp; از ديگر اهداف جامعه‌شناسي مي‌توان به موارد زير اشاره كرد: - شناخت قوانين حاكم بر جوامع و پديده‌هاي اجتماعي - شناخت عوامل انحطاط و سقوط جوامع خاص به منظور صيانت از جامعه - آسيب‌شناسي جامعه و بررسي مسائل اجتماعي موجود در آن و ارائه راه‌كارهاي مناسب براي حل آن - شناخت مكانيسم و روند تحولات و نيز ايجاد دگرگوني در عناصر آن براي جامعه ايده‌آل - شناخت دقيق بعد اجتماعي انسان به منظور كمال بخشيدن او - ارائه تبيين‌هاي معقول و مستدل و تربيت مديران كارآمد در جامعه كه بتوانند تصميم‌هاي عاقلانه‌تر و واقع‌بينانه‌تري براي رشد و توسعه مادي و معنوي جامعه اتخاذ كنند. - ايجاد قدرت پيش‌بيني حوادث آينده به منظور غافل‌گير نشدن مديران و رهبران جامعه - شناخت دقيق كمبودها و نيازهاي جامعه و پيامدهاي اجتماعي آن به منظور حصول برنامه‌ريزي دقيق - ارزيابي دقيق پيامدهاي توسعه اقتصادي–اجتماعي و تاثير و تاثر متقابل آن با ارزش‌ها و باورهاي جوامع به منظور ارائه الگوي توسعه مناسب با ويژگي‌هاي فرهنگي خاص جوامع و كاستن از پيامدهاي زيان‌بار فرهنگي و انساني توسعه. بررسي مسائل اجتماعي عمده در جامعه‌شناسي بررسي مسائل اجتماعي از عمده‌ترين مباحث جامعه‌شناسي است كه از اوائل قرن بيستم و به ويژه از دهه 40 در آمريكا و سپس ساير كشورهاي اروپايي اهميت يافته و در سه دهه اخير نيز به تدريج اهميت آن در كشورهاي در حال توسعه شناخته شده است. اين شاخه از جامعه‌شناسي در سطح كلان و تعيين و تبيين عمده‌ترين معضلات اجتماعي يك جامعه اهتمام ورزيده است، كه تلاش جامعه‌شناسان در اين حوزه به مدد نظريه‌هاي جامعه‌شناسي، تعريفي از مساله اجتماعي و تحليلي از روند شكل‌گيري آن و نيز ارائه راه‌هاي مقابله با آن بوده است. بدين‌سان تاكنون چندين نظريه و ديدگاه در تعريف و تبيين مساله اجتماعي مطرح شده است كه عبارتند از: آسيب‌شناسي اجتماعي، بي‌سازماني اجتماعي، ستيز ارزشي، رفتار انحرافي، نظريه انتقادي و نظريه جامعه‌شناختي. اين ديدگاه‌ها كه بعضا مشترك حوزه آسيب‌شناسي اجتماعي نيز هستند ملهم از انواع نظريه‌ها و ديدگاه‌هاي كاركردگرا، تضاد‌گرا و انتقادي بوده‌اند كه عمدتا به عوامل عيني و ساختاري در تعريف و تبيين مساله اجتماعي توجه كرده‌اند. ديدگاه‌هاي ديگري كه در سال‌هاي اخير بر اساس رويكردهاي پست مدرنيستي در تعريف و تبيين مسائل اجتماعي مطرح شده‌اند، كه به جاي تاكيد بر عوامل ساختاري و عيني در بررسي مسائل اجتماعي بر عوامل ذهني و عنصر آگاهي و نسبيت تاكيد مي‌ورزند. "مساله اجتماعي" به شرايطي اطلاق مي‌شود كه غلط، مشكل‌زا، شايع و قابل تغيير باشد، در واقع مساله اجتماعي شرايطي است كه معتقد باشيم بايد آن را تغيير داد و اين تغيير نيز منطقي است. در مجموع چيزي را مساله اجتماعي گويند كه اعتقاد داشته باشيم كه لازم است براي آن كاري انجام داد. فهرستي از مسائل اجتماعي از جمله مسائل اجتماعي مهمي كه مي‌توان به آن‌ها اشاره كرد، موارد زير است: فقر، ايدز، سقط جنين، جرم و جنايت، سوء استفاده و بدرفتاري (مانند بدرفتاري با كودكان، زنان، سوء استفاده از الكل و مواد مخدر)، نژادگرايي، جنس‌گرايي، سن‌گرايي، مسائل نهادي از جمله مسائل نهاد اقتصادي مانند تعطيل شدن كارخانه‌ها، نبود مشاغل با درآمد خوب، بيكاري، مسائل نهاد حكومتي مانند: ‌مشاركت‌هاي غيرقانوني در رقابت‌هاي انتخاباتي، نهاد تعليم و تربيت كه در مورد اعتياد، محيط زيست و... است. اين فهرست شامل تمامي اين مسائل است اما هم‌چنان تمام نشدني و قابل تغيير است. در اين گفتار سعي شده است تا جايي كه امكان دارد خوانندگان اين گفتار با جامعه‌شناسي آشنا شوند و برخي از مسائل ملموس كه جامعه‌شناسي با آن در ارتباط است، مشخص شود. اميدواريم در تحقق اهداف فوق توانا بوده باشيم. فهرست منابع: - تنهايي، ابوالحسن؛ سيزده جستار در تاريخ جامعه‌شناسي، اراك: انتشارات فتح دانش، 1373 - آزاد ارمكي، تقي؛ نظريه‌هاي جامعه‌شناسي، تهران: انتشارات سروش، 1381 - گيدنز، آنتوني؛ جامعه‌شناسي پيش درآمدي انتقادي، ترجمه ابوطالب فنايي، دانشگاه شيراز، 1371 - روسك، جو. ف؛ وارن، رولند؛ مقدمه‌اي بر جامعه‌شناسي، ترجمه بهروز نبوي و احمد كريمي، تهران: انتشارات فروردين، 1369 - كنيك، ساموئل؛ جامعه‌شناسي، ترجمه مشفق همداني، 1341 - آبراهامز، جي. اچ؛ مباني و رشد جامعه‌شناسي، ترجمه حسن پويان، تهران: آشنا، 1363 - لوزيك، دانيلين؛ نگرشي نو در تحليل مسائل اجتماعي، ترجمه سعيد معيدفر، تهران: انتشارات اميركبير، 1383 - ريتزر، جورج؛ نظريه جامعه‌شناسي در دوران معاصر، ترجمه محسن ثلاثي، تهران: علمي، 1382 - اگبرن و نيم كوف؛ زمينه جامعه‌شناسي، ترجمه آريان‌پور، تهران: گستره، 1380 - توسلي، غلامعباس؛ نظريه‌هاي جامعه‌شناسي، تهران: سمت، 1383 - گيدنز، آنتوني؛ جامعه‌شناسي، ترجمه منوچهر صبوري، تهران: نشر ني، 1381 - دفتر همكاري حوزه و دانشگاه؛ درآمدي بر جامعه‌شناسي اسلامي، تهران: سمت، 1373 - lazarsfeld, paul. f. et al; the uses of sociology; new york, basic book ins. publishers, 1967 - martindale, don: the nature and types of sociology theory; london, rouledale kegan paul, 1964. تدوين: مختار نائيجي دانشجوي كارشناسي ارشد جامعه شناسي دانشگاه تربيت مدرس تهران خبرنگار علوم اجتماعي سرويس مسائل راهبردي ايران﻿ اشاره: در ويرايش نخست &amp; nbsp; اولين بخش &amp; nbsp; از مقاله‌ي &amp; nbsp; «رهيافتهاي گوناگون ترويج» &amp; nbsp; از مجموعه‌ي متون آموزشي «مفاهيم مهندسي كشاورزي -ترويج» &amp; nbsp; كه ويژه‌ي خبرنگاران سياستي و سياست‌پژوهان بخش &amp; nbsp; كشاورزي تدوين شده است، در اين مقاله موضوع آلودگي &amp; nbsp; و منابع آلاينده‌هاي خاك و تاثير آن بر روي محيط زيست جانداران مورد بررسي &amp; nbsp; قرار مي‌گيرد. &amp; nbsp; سرويس مسائل راهبردي ايران، آشنايي با مفاهيم تخصصي &amp; nbsp; در هر حوزه را مقدمه‌ي ايجاد يك عرصه‌ عمومي براي گفت وگوي دانشگاهيان و حرفه‌مندان با مديران و سياست‌گذاران درباره‌ي سياست‌ها و استراتژي‌ها و برنامه‌ها در آن حوزه مي‌داند و اظهار اميدواري مي‌كند تحقق اين هدف، ضمن مستند سازي تاريخ فرآيند سياست‌گذاري عمومي و افزايش نظارت عمومي بر اين فرآيند، موجب طرح ديد‌گاه‌هاي جديد و ارتقاي كيفيت آن در حوزه‌هاي مختلف شود. سرويس مسائل راهبردي &amp; nbsp; ايران ضمن اعلام آمادگي براي بررسي دقيق‌تر نياز‌هاي خبرنگاران و سياست‌پژوهان محترم، علاقه‌مندي خود را براي دريافت (isnakeshavarzi@yahoo. com) &amp; nbsp; و انتشار ديدگاه‌ها و مقالات دانشجويان، پژوهشگران، حرفه‌مندان، مديران و سياست‌گذاران محترم در ارائه‌ي عناوين جديد &amp; nbsp; و يا تكميل يا ويرايش هر يك از گزارش‌ها و مقالات موجود &amp; nbsp; اعلام مي‌كند. كاركرد ترويج كشاورزي عبارت است از، افزايش يادگيري ميان كساني‌كه به كشت، زرع و دامداري در سراسر جهان مشغول‌اند، يادگيري مطالبي كه براي تهيه‌ي غذاي خود و ديگران لازم است بدانند. ترويج كشاورزي، عموماً با فعاليتي شناخته مي‌شود كه به‌وسيله‌ي آن مروجان كشاورزي با برقراري روابط متقابل با كشاورزان، به آن‌ها روش‌هاي پيشرفته، فنون جديد و شيوه‌هاي فني مولدتر يا رهنمودهاي فني كشاورزي را مي‌آموزند. بسياري ازاين مروجان كشاورزي، دريك نظام ترويج كشاورزي كه پيوسته به آنان پيام‌هاي مفيد ترويجي، نظارت فني و اداري و پشتيباني تداركاتي را عرضه مي‌كند، سازمان داده مي‌شوند. هر سازمان ترويج كشاورزي، بازتابي ازيك هدف مشخص در محيط خاص خود مي‌باشد. به‌طوركلي اين فعاليت عبارت است از «خدمت يا نظامي كه ازطريق شيوه‌هاي آموزشي، به بهبود روش‌ها و فنون كشت و زرع، افزايش كارايي توليد و درآمد، بهبود سطح زندگي و بالارفتن استانداردهاي اجتماعي و تحصيلي زندگي روستايي كشاورزان كمك مي‌كند». درتمام اين سازمان‌ها رهيافت‌هاي بسيارمختلفي مورد استفاده قرارمي‌گيرد. *مفهوم رهيافت* واژه‌ي «رهيافت» اين روزها به‌طور مكرّر در محافل علمي، آموزشي و اجرايي به‌كاربرده و در سازمان‌هاي ترويجي نيز اين سؤال به فراواني پرسيده مي‌شود كه بهترين رهيافت ترويجي براي منطقه يا كشورما چيست؟ بنابراين ضرورت دارد اين مفهوم تشريح و انواع رهيافت‌هاي ترويجي مورد بررسي قرارگيرند. كلمه‌ي رهيافت معادل واژه‌ي انگليسي approach است. فرهنگ‌هاي زبان فارسي براي اين واژه انگليسي اغلب معاني: دسترسي، معبر، روگاه، تقرب جستن و وسيله‌ي نزديك شدن را ذكر مي‌كنند. رهيافت جوهره‌ي يك نظام ترويج كشاورزي است؛ هرنظام داراي يك ساختار تشكيلاتي، رهبري، پرسنل، تجهيزات و امكانات و طرحي با هدف‌هاي غايي و نيز روش‌ها و فنون براي اجراي آن‌ها و سرانجام داراي روابطي با ساير سازمان‌ها و مجامع گوناگون و با مخاطبان ويژه خود مي‌باشد. رهيافت عبارت است از شيوه‌ي عمل در يك نظام و تجسم فلسفه‌ي آن، اين امر شبيه ضربه‌هاي طبل‌زن است كه به منزله‌ي سرمشقي براي &amp; nbsp; تمام فعاليت‌هاي نظام مي‌باشد، اما صرفاً يكي از اجزاي تشكيل‌دهنده نظام نيست بلكه بيشتر به اصول حاكم بر نظام شبيه است كه به جنبه‌هايي هم‌چون ساختار، رهبري طرح و منابع تحرك بخشيده و آن‌ها را هدايت مي‌كند. هر رهيافت را مي‌توان توسط هفت بعد زير مشخص كرد: 1- مسائل مهم و شناخته شده‌اي كه رهيافت بايد به‌عنوان يك راه‌حل راهبردي براي آن‌ها به‌كارگرفته شود كه گاهي از آن‌ها تحت عنوان پيش‌فرض‌هاي تدوين شده توسط پايه‌گذاران نام برده مي‌شود. 2- مقاصدي كه رهيافت‌ براي &amp; nbsp; آن‌ها طراحي مي‌شود. 3- شيوه‌ي كنترل و رابطه‌ي كنترل‌كنندگان آن با مخاطبان اصلي موردنظر طرح. 4- ماهيت كاركنان ميداني شامل جنبه‌هايي نظير تعداد آن‌ها دررابطه با مخاطبانشان (نسبت مروجان به كشاورزان)، سطح آموزش، نظام پاداش (reward system)، &amp; nbsp; نقل و انتقال آن‌ها. 5- منابع موردنياز و عوامل هزينه‌اي گوناگون. 6- نمونه‌ي فنون اجرايي مورد استفاده. 7- نحوه‌ي سنجش موفقيت آن‌ها. باتوجه به اين‌كه واژه «راهبرد» نيز گاهي به اشتباه با «رهيافت» يكسان تلقي مي‌شود، اشاره‌ي مختصري به اين مفهوم مي‌شود؛ راهبرد به طرح عملياتي اطلاق مي‌شود كه يك دولت به‌وسيله‌ي آن‌، سياست‌هاي خويش را به اجرا درمي‌آورد. براي نمونه اگر سياست دولت تأكيد بر صادرات محصولات نقدي باشد، توسعه‌ي كشت قهوه، كائوچو يا نيشكر مي‌تواند يك راهبرد ملـّي كشاورزي تلـّقي شود. بنابراين يك راهبرد ترويجي بر انتقال دانش فني در محدوده‌هايي تأكيد مي‌كند كه حد و مرزشان دقيقاً تعيين شده است. در ضمن ازنظر اجرايي كلماتي مانند «روش‌ها» و «فعاليت‌ها» به فنوني اطلاق مي‌شوند كه نظام ترويجي در جريان كاركردش از آن‌ها استفاده مي‌كند. اين فنون شامل نمايش نتيجه، بازديد انفرادي مروج از مزرعه و مانند آن است. هر رهيافت توسط چگونگي استفاده‌ي يك نظام ترويج ازاين روش‌ها، انواع هدف‌هاي بزرگ و كوچكي كه تعقيب مي‌كند و وسايلي كه با استفاده از آن‌ها درپي اجراي راهبردهاي ملي بزرگتر است نشان داده مي‌شود. هرچند رهيافت‌هاي ترويج كشاورزي گوناگوني وجود دارند &amp; nbsp; اما &amp; nbsp; تمام آن‌ها وجوه مشتركي نيز دارند كه برخي ازآن‌ها عبارتند از: - استفاده از شيوه‌هاي آموزش غيررسمي - تأكيد بر آموزش محتوي و مفاهيم كشاورزي - تلاش براي بهبود استاندارد زندگي روستائيان در ادامه &amp; nbsp; گريزي هرچند كوتاه به اقسام مختلف رهيافت‌هاي ترويج زده مي‌شود. 1- رهيافت ترويج كشاورزي عمومي اين رهيافت رايج‌ترين رهيافت ترويج كشاورزي در كشورهاي &amp; nbsp; گوناگون جهان است كه عمدتاً در سازمان‌هاي دولتي مسوول بخش كشاورزي يا به‌عبارت ديگر وزارت كشاورزي به‌كارگرفته مي‌شود. پيش‌فرض اصلي اين رهيافت آن است كه فناوري‌ها و اطلاعات موجود كشاورزي، مورد استفاده كشاورزان قرارنمي‌گيرند. اگر بتوان اين اطلاعات يا فناوري‌ها را به كشاورزان منتقل كرد زمينه بهبود عمليات كشاورزي فراهم مي‌شود. در اين رهيافت تأكيد بر «انتقال فناوري» از دستگاه‌هاي دولتي مانند مراكز تحقيقاتي و مؤسـّسات آموزش عالي به كشاورزان است. هدف ترويج كشاورزي با اين پيش‌فرض عبارت از كمك به كشاورزان در افزايش توليد است. در كشورهايي كه اين رهيافت غالب است، ترويج كشاورزي بخشي از وزارت كشاورزي است كه وزير در رأس و مروج در پايين‌ترين سلسله‌ي مراتب تشكيلاتي هستند و هدف آن‌ها رساندن اطلاعات از مراكز ترويجي به كشاورزان است. دراين رهيافت برنامه‌ريزي طر‌ح‌هاي ترويجي تحت كنترل دولت است و به شكل متمركز صورت مي‌گيرد. بنابراين مشاركت كشاورزان در تدوين و طراحي برنامه‌هاي تحت اين رهيافت بسيارضعيف بوده و يا وجود ندارد. اجراي طرح‌هاي ترويجي معمولاً به‌وسيله‌ي تعداد زيادي از كاركنان ميداني كه براساس تقسيمات سياسي كشور درنقاط مختلف پراكنده‌اند صورت مي‌گيرد. رهيافت ترويج كشاورزي عمومي بسيار پرهزينه است و براي گسترش سطح پوشش خدمات خود به كاركنان ترويجي زيادي نياز دارد. موفقيت اين رهيافت به‌وسيله‌ي افزايش توليد ملي محصولات موردتأكيد در برنامه‌ي‌ ملي ترويج كشاورزي سنجيده مي‌شود. از مزاياي آن مي‌توان به تفسير سياست‌ها و روش‌هاي دولتي براي مردم، عمل به‌عنوان بازوي دولت براي اجراي برنامه‌ها و فعاليت‌هاي ترويج كشاورزي اشاره كرد. البته اين رهيافت‌ها معايبي نيز دارد كه اهم آن‌ها عبارتند از: &amp; nbsp; نبود جريان دوسويه اطلاعات و ارتباطات، بالابودن نرخ انتقال فناوري‌ها يا پيام‌هاي نامناسب، پايين بودن سطح مشاركت مردم محلي، كارآيي پايين و هزينه‌ي بالا. *رهيافت تخصصي كالا* دراين رهيافت تمركز فعاليت‌هاي ترويجي بريك محصول يا كالاي خاص عمدتاً صادراتي مانند قهوه، شكر، تنباكو، پنبه يا كائوچو قراردارد. گاهي اين رهيافت توجه خود را به يكي ازجنبه‌ها يا زمينه‌هاي كشاورزي مانند دامداري، پرورش ماهي، پرورش كرم ‌ابريشم و مانند آن معطوف مي‌كند؛ پيش‌فرض اين رهيافت آن است كه راه افزايش بهره‌وري و توليد يك كالاي خاص، تمركز واقعي برروي آن كالاست. هم‌چنين غالباً فرض مي‌شود كه دريك گروه قراردادن ترويج با كاركردهاي ديگر مانند تحقيقات، تداركات نهاده‌ها، بازاريابي محصولات، اعتبارات و گاهي كنترل قيمت‌ها، كارايي كل نظام را افزايش خواهد داد. هدف اين رهيافت افزايش توليد كالاي خاص و گاهي افزايش بهره‌وري از نهاده‌ي خاص كشاورزي است. دراين رهيافت اهداف روشن است و پيچيدگي يا تضاد كمتري در آن مشاهده مي‌شود. در رهيافت تخصصي كالا برنامه‌ريزي فعاليت‌هاي ترويجي به‌وسيله سازمان كالا (مانند سازمان كائوچو در برزيل يا اداره توليد قهوه در هند) كنترل مي‌شود. مروجان شاغل دراين سازمان‌ها رهنمودهاي لازم را با به‌كارگيري روش‌هاي آموزش انفرادي و گروهي در اختيار كشاورزان قرارمي‌دهند. باتوجه به اين‌كه توليد بيشتر و بازاريابي محصولات توليد شده كه عمدتاً به بازار عرضه مي‌شوند وابسته به همكاري زارعان با ترويج است، ‌ تعامل بهتري دراين رهيافت &amp; nbsp; ميان سازمان‌ تخصصي كالا و كشاورزان است. هزينه‌هاي توسط سازمان تخصصي كالا تأمين مي‌شود كه وضعيت اعتباري خوبي دارند. بنابراين مروجان فعال دراين سازمان‌ها از امكانات بهتري برخوردارند. سنجش موفقيت اين رهيافت ازطريق كل توليد محصول موردنظر صورت‌ مي‌گيرد. مزاياي اين رهيافت عبارتند از: سازگاري بيشتر فناوري معرفي شده با شرايط كشاورزان، هماهنگي بيشتر ترويج و ادارات ديگر سازمان‌ مانند تحقيقات و بازاريابي در انجام فعاليت‌هاي ترويجي، حمايت بيشتر از مروجان از طريق مشوق‌ها يا تهيه امكانات مناسب شغلي، مديريت آسان‌تر برنامه‌هاي ترويجي به‌دليل تمركز دريك سازمان خاص، كارايي بالاتر و نظارت و ارزشيابي آسان‌تر. از معايب اين رهيافت‌ مي‌توان به اين موارد اشاره كرد: تمركز بيشتر برمنابع و اهداف سازمان تخصصي كالا و توجه كمتر به منافع يا اولويت‌هاي كشاورزان و عدم توجه به ساير منابع درآمدي خانوار كشاورز براي تأمين معاش پايدار. *رهيافت آموزش و ديدار* اين رهيافت از اواخر دهه‌ي &amp; nbsp; 60ميلادي توسط بانك جهاني در تعدادي از كشورها به‌منظور حل مشكلات اثربخشي، سطح پوشش و اعتبار فعاليت‌هاي ترويجي معرفي و بكارگرفته شد. پيش‌فرض اين رهيافت تا حدودي مشابه رهيافت‌ ترويجي كشاورزي عمومي است و نوعاً در اداره‌ي ترويج كشاورزي وزارت كشاورزي مورد استفاده قرارمي‌گيرد. براساس اين رهيافت مروجان از آموزش‌هاي زيادي برخوردار نيستند. ضمن‌ اين‌كه ترجيح مي‌دهند در دفتر خود مانده و تماس كمتري با كشاورزان داشته باشند. اين رهيافت داراي الگوي خاص و منحصر به‌فردي است كه آن را از ساير رهيافت‌ها متمايز مي‌سازد، به اين صورت كه درآن جدول زماني ثابتي براي ديدارهاي مروجان با كشاورزان تماس وجود دارد. اين امر موجب بهبود تماس &amp; nbsp; ميان مروجان و كشاورزان مي‌شود. درضمن با درنظر گرفتن آموزش‌هاي مستمر و منظم ضمن خدمت براي كاركنان سطوح پايين‌تر به ارتقاي كيفي مهارت‌هاي آن‌ها كمك مي‌شود. هم‌چنين نقش متخصصان موضوعي بيشتر و به مروجان فرصت داده مي‌شود كه به‌طوركامل بر فعاليت‌هاي ترويجي تمركز داشته باشند و ازهمه وظايف غيرترويجي رها شوند. دراين رهيافت‌ كنترل و برنامه‌ريزي طرح متمركز است و تعامل &amp; nbsp; ميان كاركنان ترويج و تحقيق بيشتر است، از نظر اجرايي بر ديدارهاي مروجان با گروه‌هاي كوچك كشاورزان و يا كشاورزان تماس متكي است. البته از آن‌جايي كه تعداد كاركنان فعال دراين رهيافت زياد است، هزينه‌هاي آن بالا و بخش عمده آن توسط سازمان‌هاي بين‌المللي تأمين مي‌شود؛ سنجش موفقـّيت آن به‌وسيله بررسي افزايش عملكرد و كل توليد محصولات مورد بررسي قرارمي‌گيرد. از مزاياي آن ‌مي‌توان به كاهش فشار سازمان‌هاي ترويج كشاورزي به منابع اعتباري دولت، توجه بيشتر به آموزش منظم مروجان، پشتيباني تداركاتي بهتر از مروجان و گسترش سطح پوشش خدمات ترويجي از طريق انتخاب كشاورزان تماس اشاره كرد. معايب يا نقاط ضعف اين رهيافت عبارتند از: &amp; nbsp; نبود توانايي بسياري از دولت‌ها براي استمرار طرح پس از قطع كمك‌هاي بين‌المللي، كاهش روحيه‌ي نوآوري درميان مروجان به‌دليل پيروي مستمر از برنامه‌هاي مشخص از پيش تعيين شده و هزينه‌ي بالا. *رهيافت ترويج كشاورزي مشاركتي* در سراسر جهان شواهد زيادي وجود دارد &amp; nbsp; هنگامي‌كه روستائيان براي منافع خويش سازمان‌دهي مي‌شوند، دستاوردهاي فراواني حاصل مي‌شود؛ رهيافت‌ ترويجي مشاركتي ازاين اصل بهره‌ مي‌گيرد و بر مشاركت كشاورزان تأكيد مي‌ورزد. از نمونه‌هاي برجسته در اين زمينه عبارتند از: پروژه‌هاي بهبود وضعيت توسعه كشاورزان خرده‌پا در نپال و بنگلادش، انجمن‌هاي كشاورزان در ژاپن، سري لانكا، انجمن‌هاي دهقاني اتيوپي، پروژه‌ي تعليمات اساسي روستا در گواتمالا، سازمان مديريت دونزاي مرتع توركانا در كنيا، پروژه‌ي پوئبلا در مكزيك و دسته‌هاي محلي در جمهوري خلق چين. پيش‌فرض اساسي رهيافت ترويج مشاركتي آن است كه كشاورزان از دانش زيادي درباره‌ي توليد مواد غذايي از زمين خود دارند، اما زندگي و بهره‌وري و رفاه آن‌ها زماني بهبود مي‌يابد كه با دانش نوين نيز آشنا شوند. اين رهيافت به پيوند دانش بومي و مدرن براي بهبود كشاورزي تأكيد دارد. هدف اين رهيافت افزايش توليد و مصرف كشاورزان و بالابردن كيفيت زندگي آنان است؛ از اهداف جزئي آن مي‌توان به موارد زير اشاره كرد: 1- افزايش تناسب پيام‌هاي ترويجي با نيازهاي كشاورزان. 2- ارتقاي يادگيري مخاطبان از طريق مشاركت هدف‌دار و فشار گروهي 3- دريافت توصيه‌هاي مناسب از محققان كشاورزي از طريق بازخورد نظرات كشاورزان به محققان 4- كمك به تطبيق نهاده‌ها با نيازهاي كشاورزان. 5- افزايش كارايي و اثربخشي ترويج كشاورزي. 6- توجه به مصرف و سطح استاندارد زندگي روستاييان علاوه‌ بر افزايش توليد. در برنامه‌ريزي فعاليت‌هاي ترويجي تحت اين رهيافت، مشاركت كشاورز بسيار مورد توجه است كه اغلب توسط گروه‌هايي &amp; nbsp; همانند انجمن‌هاي كشاورزان صورت مي‌گيرد. البته براي جلب مشاركت كشاورزان در فعاليت‌هاي ترويجي از سازوكارهاي مختلفي استفاده مي‌شود كه سازمان‌هاي محلي يكي از آن‌ها است. به هرحال مشاركت كشاورزان موجب افزايش ميزان يادگيري آن‌ها مي‌شود. در اين رهيافت مروج &amp; nbsp; پيش از آن‌كه آموزش‌گر باشد بايد يك انگيزش‌گر، تغييردهنده وتسهيل‌گر باشد. وظيفه اصلي مروج ترغيب كشاورزان به سازماندهي تلاش‌هاي گروهي است كه اين كار نيازمند برخورداري از مهارت‌هاي خاص تسهيل‌گري است. با ايجاد اين سازمان‌ها، مردم محلي به صورت كاركنان ميداني سازمان ترويج درمي‌آيند كه درنهايت موجب كاهش هزينه نظام ترويج مي‌گردد. موفقيت رهيافت ترويج كشاورزي از طريق دوام فعاليت‌ سازمان‌هاي محلي و منافعي كه برنامه‌هاي ترويجي آن‌ها نصيب جامعه مي‌كند و نيز ميزان مشاركت واقعي محققان و دست‌اندركاران عرضه و بازاريابي محصولات و نهاده‌ها سنجيده مي‌شود. ادامه دارد... اشاره: آن‌چه &amp; nbsp; در پي مي‌آيد، لينك &amp; nbsp; 26 عنوان از &amp; nbsp; مجموعه‌ي متون آموزشي آشنايي با مفاهيم &amp; nbsp; روانشناسي، ويژه‌ي خبرنگاران سياستي و سياست‌پژوهان &amp; nbsp; بخش &amp; nbsp; سلامت روان &amp; nbsp; است كه در سرويس مسائل راهبردي &amp; nbsp; خبرگزاري دانشجويان ايران، تدوين شده است. اين مقالات كه به همت مجموعه‌اي از دانشجويان و فارغ التحصيلان &amp; nbsp; كارشناسي ارشد و دكتري دانشگاه‌هاي مختلف كشور تدوين مي‌شود، با ادبياتي ساده مفاهيمي تخصصي را براي خواننده توضيح مي‌دهند كه با استفاده از آن‌ها تا حدودي مي‌توان به ارزيابي سياست‌گذاري &amp; nbsp; بهداشت روان &amp; nbsp; پرداخت. سرويس مسائل راهبردي ايران آشنايي با مفاهيم تخصصي و فني در هر حوزه را مقدمه‌ي ايجاد يك عرصه‌ي عمومي براي گفت وگوي دانشگاهيان و حرفه‌مندان با مديران و سياست‌گذاران درباره‌ي سياست‌ها و استراتژي‌ها و برنامه‌ها در آن حوزه مي‌داند و اظهار اميدواري مي‌كند تحقق اين هدف، ضمن مستند سازي تاريخ فرآيند سياست‌گذاري عمومي و افزايش نظارت عمومي بر اين فرآيند، موجب طرح ديد‌گاه‌هاي جديد و ارتقاي كيفيت آن در حوزه‌هاي مختلف شود. سرويس مسائل راهبردي ايران ضمن اعلام آمادگي براي بررسي دقيق‌تر نياز‌هاي خبرنگاران و سياست‌پژوهان محترم، علاقه‌مندي خود را براي دريافت &amp; nbsp; (psy. isna88@yahoo. com) مقالات دانشجويان، پژوهشگران، حرفه‌مندان، مديران و سياست‌گذاران محترم در &amp; nbsp; عناوين جديد &amp; nbsp; و يا تكميل يا ويرايش &amp; nbsp; مقالات موجود &amp; nbsp; اعلام مي‌كند. گفتني است اخبار جديد منتشر شده در اين ويرايش &amp; nbsp; مجله، با رنگ &amp; nbsp; صورتي &amp; nbsp; مشخص شده است. &amp; nbsp; * مفاهيم روانشناسي * مفاهيم روانشناسي - اختلال‌هاي اضطرابي/‌1 شناخت ماهيت اضطراب تجربه انواع اختلال‌هاي اضطرابي 1387/06/25 &amp; nbsp; مفاهيم روانشناسي - اختلال‌هاي اضطرابي/‌2 عوامل خطرپذيري، عوامل حفاظتي روش‌هاي درماني 02/07/1387 &amp; nbsp; مفاهيم روانشناسي - اختلال‌هاي اضطرابي/‌3 پيشگيري ازاضطراب واهميت آن درسياست‌هاي سلامت روان شيوع بسياربالا، همبودي باديگراختلالات، خسارات چند ده ميليارد دلاري 06/07/1387 &amp; nbsp; مفاهيم روانشناسي - اختلال‌هاي اضطرابي/‌4 سنجش و ارزيابي اختلالات اضطرابي موانع موجود درپيشگيري ازاضطراب مداخلات پيشگيرانه و پيشگيري از اضطراب در ايران 20/07/1387 مفاهيم روانشناسي- آشنايي با مفهوم خودشكوفايي/‌1 ديدگاه‌هاي روانشناسان درباره‌ي مفهوم خودشكوفايي 26/08/1387 &amp; nbsp; مفاهيم روانشناسي-آشنايي با مفهوم خودشكوفايي/‌2 سير تحول مفهوم خودشكوفايي فراخودشكوفايي اهميت راهبرد‌هاي معطوف به خودشكوفايي در سياست‌گذاري‌ سلامت روان 27/08/1387 &amp; nbsp; مفاهيم روانشناسي آشنايي با مفهوم اختلال شخصيت ضد اجتماعي 01/10/1387 &amp; nbsp; مفاهيم روانشناسي/ آشنايي با اختلالات شخصيت- اختلال شخصيت پارانوئيد 14/10/1387 &amp; nbsp; مفاهيم روانشناسي- آشنايي با مفهوم هوش هيجاني/‌1 نظريه‌هاي هوش هيجاني 23/10/1387 &amp; nbsp; مفاهيم روانشناسي- آشنايي با مفهوم هوش هيجاني/‌2 مدل‌هاي هوش هيجاني 24/10/1387 &amp; nbsp; مفاهيم روانشناسي- آشنايي با مفهوم هوش هيجاني/‌3 آموزش مهارت‌هاي اجتماعي - هيجاني افسردگي و هوش هيجاني بهزيستي از نتايج هوش هيجاني 25/10/1387 &amp; nbsp; مفاهيم روانشناسي - آشنايي با مفهوم خودكشي/‌1 اصطلاحات رايج خودكشي افسانه‌ها و واقعيت‌هاي مربوط به خودكشي 29/10/1387 &amp; nbsp; مفاهيم روانشناسي - آشنايي با مفهوم خودكشي/‌2 ويژگي‌هاي خودكشي عوامل هشداردهنده و خطرآفرين خودكشي 12/11/ 1387 &amp; nbsp; مفاهيم روانشناسي/ والدين و شيوه‌هاي فرزندپروري 06/11/1387 &amp; nbsp; مفاهيم روانشناسي- آشنايي با اختلال نارسايي توجه، بيش‌فعالي/‌1 20/11/1387 &amp; nbsp; مفاهيم روانشناسي- آشنايي با مفهوم اختلال‌هاي رواني/ بهنجاري - نابهنجاري 14/12/1387 &amp; nbsp; مفاهيم روانشناسي - آشنايي با تاريخچه و مكاتب روانشناسي/‌1 نظريه روانكاوي/ ديدگاه فرويد 25/12/1387 &amp; nbsp; مفاهيم روانشناسي - آشنايي با تاريخچه و مكاتب روانشناسي/‌2 نظريه روانكاوي/ ديدگاه يونگ 16/01/1388 &amp; nbsp; مفاهيم روانشناسي - آشنايي با تاريخچه و مكاتب روانشناسي/‌3 نظريه روانكاوي/ ديدگاه آدلر 17/01/1388 &amp; nbsp; مفاهيم روانشناسي - آشنايي با تاريخچه و مكاتب روانشناسي/‌4 نظريه روانكاوي/ ديدگاه هورناي 24/01/1388 &amp; nbsp; مفاهيم روانشناسي - آشنايي با تاريخچه و مكاتب روانشناسي/‌5 نظريه روانكاوي/ ديدگاه فروم 06/02/1388 &amp; nbsp; مفاهيم روانشناسي/ خانواده ‌درماني/‌1 آشنايي با مباني خانواده درماني 05/03/1388 &amp; nbsp; سياست‌گذاري پيشگيري از آسيب‌هاي اجتماعي/ کودکان خياباني در ايران و جهان 02/09/1387 &amp; nbsp; مفاهيم روانشناسي - سندرم داون 09/03/1388 مفاهيم روانشناسي/ &amp; nbsp; آشنايي با اختلالات شخصيت- اختلال شخصيت خودشيفتگي 18/03/1388 مفاهيم روانشناسي/ آشنايي با اختلالات شخصيت- اختلال شخصيت خودشيفتگي‌2 19/03/1388 رقيه السادات حسيني &amp; nbsp; دبير مجله مفاهيم روانشناسي سرويس مسائل راهبردي ايران
﻿ به گزارش خبرگزاري دانشجويان ايران (ايسنا)، بررسي عملكرد دو ساله‌ي فدراسيون، مسابقات جام ملت‌هاي آسيا، برانكو ايوانكويچ و مسابقات دور برگشت مقدماتي جام جهاني، از مهم‌ترين عناوين مطرح شده در اين جلسه بود. در ابتداي اين نشست، رييس فدراسيون فوتبال با ابراز اميدواري نسبت به پاسخگويي صريح و شفاف به سوالات خبرنگاران گفت: اكنون 2 سال است كه مسووليت فدراسيون را در اختيار دارم و در اين مدت، ايجاد تحولات اساسي در كميته‌ي جوانان و تشكيل تيم‌هاي ملي رده‌ي 10 تا 13 سال، از مهم‌ترين اقدامات انجام شده است. دكتر دادكان اضافه كرد: راه‌اندازي پايگاههاي استعداديابي در 8 استان كشور، تشكيل 3 تيم ملي در رده‌هاي سني 10، 12 و 13 سال و پشتوانه‌سازي لازم در تيم‌هاي رده‌ي پايه، علي‌رغم هزينه‌هاي بالاي اردوهاي آنها از ديگر موفقيت‌هاي فدراسيون بوده است. در اين راستا برگزاري جشنواره‌ي شاد فوتبال بالغ بر 100 ميليون تومان هزينه داشت كه اين رقم معادل كل بودجه‌ي ساليانه‌ي فدراسيون است. در سال 2005 نيز ميزبان اولين دوره‌ي مسابقات رده‌ي سني 13 سال از طرف afc هستيم. وي با اشاره به رشد قابل توجه ليگ برتر فوتبال، از آغاز چهارمين دوره‌ي ليگ در 23 شهريور خبر داد و گفت: در تاريخ 60 ساله‌ي فوتبال ايران هيچ‌گاه سابقه نداشته است تا با اين حجم كاري در مدت يك سال روبه‌رو شويم. شركت در مسابقات مختلفي مانند كسب سهميه‌ي المپيك، مقدماتي جام جهاني، جام ملت‌هاي آسيا و جام باشگاهها هم‌زمان با برگزاري ليگ، با دشواري‌هاي فراوان روبه‌رو بود. اما افتخار مي‌كنم كه با اين شرايط، قانونمندي فوتبال را حفظ كرديم و تا زماني كه مسووليت فدراسيون را بر عهده دارم، تحت تاثير هيچ فردي قرار نخواهم گرفت و هيچ باشگاه و ذي‌نفوذي من را تحت تاثير قرار نمي‌دهد. دكتر دادكان درباره‌ي اعزام خبرنگاران به مسابقات جام ملت‌هاي آسيا نيز تصريح كرد: هدف فدراسيون انعكاس واقعيت‌ها و افكار سالم بود؛ زيرا نياز به تعريف و تمجيد نداريم. اما برخي كم‌لطفي كردند و گفتند فدراسيون اين خبرنگاران را بازگردانده است. واقعيت اين است كه مسافت 3400 كيلومتري بين پكن و جينان و مشكلات متعدد در زمينه‌ي جابه‌جايي و پرواز گروه خبرنگاران عملا شرايطي را فراهم كرد تا با توجه به ادامه‌ي بازي‌ها در شهر ديگري به‌ غير از چونگ‌چينگ شرايط بازگشت خبرنگاران فراهم شود. مطمئنا اگر شرايط به گونه‌اي مي‌شد كه تيم ملي در چونگ چينگ مسابقات خود را ادامه مي‌داد، خبرنگاران نيز همچنان در كنار تيم ملي بودند. وي درباره‌ي آخرين وضعيت تيم ملي تا پيش از انجام بازي برگشت با اردن گفت: اين مسابقه براي ما بسيار حائز اهميت است و فدراسيون به همراه كادر فني تيم ملي به دنبال كسب نتيجه‌ي مطلوب هستند. روز دوشنبه‌ي هفته‌ي جاري اسامي بازيكنان تيم ملي اعلام مي‌شود و از روز چهارشنبه اردوها آغاز خواهد شد. به عنوان مسوول فدراسيون فوتبال پس از اقدامات جهت‌دار afc عليه تيم ملي و اخراج بي‌دليل بازيكنان، بلافاصله اعتراض‌هاي لازم را انجام دادم و هنوز پاسخي از فيفا نسبت به لغو محروميت مهدوي‌كيا و برهاني دريافت نكرده‌ايم كه اميدوارم اين پاسخ به سود فوتبال ايران باشد. دكتر دادكان درباره‌ي توجه بيشتر به مسايل فرهنگي در بازيكنان تيم ملي خاطرنشان كرد: قبول داريم كه مسايلي باعث دريافت كارت زرد و قرمز توسط بازيكنان ما شد. در اين راستا اولين نفري بودم كه تاسف خود را از حركت دو بازيكن تيم ملي در داخل زمين اعلام كردم. اما خوشحالم كه با دورانديشي خاص، «رضايي» و «بداوي» را حفظ كرديم. در بازي با بحرين همگان شاهد بودند كه با توجه به در اختيار نداشتن چند بازيكن ديگر، تا چه حد به كار آمدند. وي تاكيد كرد: افرادي كه خود را معلم اخلاق و فرهنگ مطرح مي‌كنند، بهتر است عملكرد ساليان دراز خود را در بخش ورزش و رسانه‌ها بازگو كنند و سپس درباره‌ي اخلاق و فرهنگ به صحبت بپردازند. رييس فدراسيون فوتبال در پاسخ به اين سوال كه چرا در اين شرايط با مرخصي «برانكو ايوانكويچ» و تعطيلي تمرينات تيم ملي موافقت شد، اظهار كرد: در قرارداد برانكو چندين مرحله مرخصي پيش‌بيني شده بود و به دليل اردوهاي 70 روزه‌ي تيم ملي تا پيش از جام ملت‌ها و درگيري بازيكنان در مسابقات مختلف، استراحتي 10-12 روزه را براي آنها در نظر گرفتيم. در ادامه، روز نهم شهريورماه يك بازي دوستانه با تيم آ. ث. رم در ايتاليا برگزار مي‌كنيم و به فاصله‌ي 3-4 روز پيش از بازي با اردن به امان خواهيم رفت. وي بار ديگر در توضيح دلايل بازگشت خبرنگاران به كشور گفت: در اين‌جا واقعيت را مي‌گويم كه همان وجود مشكلات در جابه‌جايي خبرنگاران بود و حتي در آن شرايط، بحث نگه داشتن 5-6 خبرنگار را مطرح كرديم كه خود مجموعه نتوانست تصميم بگيرد. به هر حال نبايد از اين موضوع مكدر باشيد؛ زيرا تمامي هم و غم ما بازي برگشت با اردن است. دكتر دادكان درباره‌ي مسايل اخير مطرح شده نسبت به «علي دايي» يادآور شد: علي دايي باعث افتخار فوتبال ايران است و به جرأت ادعا مي‌كنم در 60 سال تاريخ فوتبال ايران، چه از نظر فني و چه از نظر عرق ملي و اخلاقي بازيكني مانند دايي نداشته‌ايم. وي حتي با تزريق 4 آمپول و به اصرار مربيان در برابر بحرين به ميدان رفت و تمامي دنيا فوتبال ايران را با علي دايي مي‌شناسند. خوشحالم از اين ‌كه پيشنهاد فدراسيون فوتبال مبني بر اعطاي مدال شجاعت به دايي پذيرفته شد. پس نبايد با غرض نسبت به اين بازيكن برخورد كرد و هنوز وي از نظر فني و اخلاقي سرآمد تمامي دوران فوتبال ماست و جا دارد كه در تيم ملي بازي كند. رييس فدراسيون فوتبال درباره‌ي اين‌ كه تيم ملي حتي‌الامكان در حداقل زمان نسبت به برگزاري بازي با اردن به امان برود، گفت: اعزام تيم ملي چيزي است كه زمان آن بر اساس نظر كادر فني و شرايط پرواز مشخص مي‌شود. اما من اعتقاد دارم، مدت روزهاي حضور در اردن كمتر شود. وي همچنين در رابطه با بازگشت هاشميان به تيم ملي، توضيح داد: هاشميان براي شناساندن فوتبال ملي ما تلاش بسياري كرده است. براي فوتبال كشور باز هم مي‌پذيرم كه از وي درخواست حضور در تيم ملي را داشته باشيم. وي پس از انجام گفت‌وگوي مختصر در آلمان خواستار بررسي بيشتر موضوع پس از جام ملت‌ها شد و در ليست جديد تيم ملي هاشميان را نيز دعوت كرده‌ايم كه يا در اردوي يك هفته‌اي تهران تا پيش از بازي حضور خواهد يافت و يا اين‌ كه مستقيما به بازيكنان تيم ملي در ايتاليا ملحق مي‌شود. به هر حال بايد تلاش كنيم تا با توان مضاعف به مصاف اردن برويم. وي در ادامه با تاكيد بر اين‌ كه همواره پذيراي انتقادات بوده است، اما از دروغ، بيزاري دارد، درباره‌ي اين ‌كه اگر تيم ملي به جام جهاني نرود، چه بايد كرد؟ گفت: تمام تلاش ما راهيابي به جام جهاني است و مطمئنا هيچ ‌كدام از شما به اندازه‌ي من غصه‌ي جام جهاني را نمي‌خوريد. پس چه‌طور از زبان من مي‌نويسند، اگر نرويم جام جهاني، چه مي‌شود. بايد به اين قلم و رسالت مطبوعاتي شك كرد. نبايد ارزش‌ها را به سادگي از بين برد. اغلب منتظرند تا تيم ملي نتيجه نگيرد و نكات منفي را بنويسند؛ در صورتي كه تلاش ما اين است تا هر روز بهتر از ديروز باشيم. چه اشكالي دارد كه به جاي پرداختن صرف به تيم ملي بزرگسالان، تيم‌هاي ملي رده‌ي نوجوانان و جوانان را نيز در نظر داشته باشيم و عكس و خبر اين تيم‌ها را در آستانه‌ي حضور در رقابت‌هاي آسيايي منتشر كنيم. رييس فدراسيون فوتبال درباره‌ي سرپرست تيم ملي و تداوم همكاري شاهرخي با فدراسيون اظهار كرد: شاهرخي درباره‌ي دريافت پيشنهاد مربيگري تيم پيكان با من صحبت كرد و من نيز به وي گفتم، مشكلي از اين بابت وجود ندارد و همچنان همكار ما در فدراسيون هستي. شاهرخي در حال حاضر نيز قطع همكاري نكرده است، تا پس از بازي با اردن به بررسي موضوع بپردازيم. وي بار ديگر با تاكيد بر اطلاع‌رساني مبتني بر واقعيت، گفت: واقعا متاسف شدم زماني كه خبري نادرست در خصوص مشاجره‌ي لفظي من با سفير ايران در چين منتشر شد؛ زيرا اساسا در آن مقطع سفير در ايران بود و كل خبر نيز صحت نداشت و يا طرح موضوع درگيري كعبي و دايي صرفا دروغ‌پردازي بيش نبود كه در هيچ جاي دنيا يافت نمي‌شود. چگونه است كه شب پيش از انجام يك مسابقه‌ي حساس با چين، مطبوعات اين كشور صفحات اول خود را به چاپ تصاوير هائو هايدونگ و تعريف از وي اختصاص مي‌دهند. اما در داخل، عكس علي دايي با تيتري با مضمون دايي از پرسپوليس اخراج شد را چاپ مي‌كنند. آيا تنها فدراسيون است كه بايد اخلاق را رعايت كند؟ وجود روانشناس نياز تيم ملي است، اما همواره گفته‌ام تيم ملي هرگز از حاشيه‌هاي مشابه آن‌چه كه در ساليان گذشته و در لبنان اتفاق افتاد، برخوردار نيست. در داخل زمين نيز ممكن است، مواردي پيش بيايد كه در نتيجه‌ي فشار و شرايط خاص حاكم بر بازي است. رييس فدراسيون فوتبال درباره‌ي تمديد قرارداد با برانكو ايوانكويچ نيز اظهار كرد: هنوز برانكو صحبتي مبني بر رفتن از ايران را مطرح نكرده است و تا يازدهم مهرماه با ما قرارداد دارد. او يك مربي حرفه‌اي است و به سهم خود به دفعات عنوان كرده‌ايم كه فدراسيون خواهان عقد قرارداد با برانكو است و شفاف‌تر از اين چيز ديگري را نمي‌توان مطرح كرد. من از زمان حضور در فدراسيون فوتبال همواره حامي برانكو بوده‌ام و به خاطر داريم پيش از بازي‌هاي آسيايي چه شرايطي عليه برانكو وجود داشت. اما از نظر فني و اخلاقي از او حمايت كرديم. در حال حاضر هم اگر اردن را ببريم، مي‌گويند تيم نبوده است و اگر ببازيم فشارها بر ما مضاعف مي‌شود و جوسازي مي‌كنند كه برانكو مربي موفقي نيست و بايد برود. حتي سازمان تربيت بدني نيز به اين نتيجه رسيد كه برانكو به دليل خدمات خود به فوتبال ايران بايد حفظ شود. اما از اين به بعد همه چيز بستگي به برانكو دارد. نگاه ما نيز اين است كه وي قرارداد خود را تمديد خواهد كرد و حفظ برانكو هيچ ارتباطي با نتيجه‌ي احتمالي برابر اردن ندارد. دكتر دادكان در پايان با اشاره به نفوذ خاص عرب‌ها در كنفدراسيون فوتبال آسيا اظهار كرد: بن همام رييس afc با ارسال پيامي به طور خاص از بازي‌هاي تيم ملي و بخش انضباطي تيم ما در جام ملت‌ها تشكر كرد و اين‌كه ايران فوتبالي فراتر از آسيا ارايه داد و سرفصل جديدي را در قاره ايجاد كرد. اما در شرايطي كه سفير بحرين در روز مسابقه با اين كشور از پاداش چندصد هزار دلاري به بازيكنان خود خبر مي‌دهد و ما مجموعا به تمامي بازيكنان و كادر فني 200 هزار دلار پاداش داديم چه بايد كرد؟ به هر حال بازيكنان با وجود مشكلات خاص از بابت داوري‌ها در جام ملت‌ها نهايت تلاش خود را انجام دادند. ﻿ به گزارش خبرگزاري دانشجويان ايران (ايسنا)، در ذيل مهمترين اظهارات دكتر احساني، صفايي فراهاني، ذوالفقارنسب، احمدزاده، برانكو ايوانكوويچ، ساكت، مايلي‌كهن، زادمهر و افشاريان را در اين زمينه مي‌خوانيد: **** از هم اكنون كه جواز حضور در مسابقات جام جهاني 2006 فوتبال را كسب كرديم بهتر است شوراي تخصصي فوتبال را با حضور متخصصان، مديران، مربيان و برنامه‌ريزان حاذق تشكيل دهيم. ما بايد بي‌هيچ ترديدي به دور دوم مسابقات جام جهاني صعود كنيم اگر اين خيزش در فوتبال ايران به وقوع بپيوندد، مطمئن باشيد فوتبال ايران پيشرفت كرده است. دكتر محمد احساني دكتراي مديريت تربيت بدني دانشگاه منچستر و استاد دانشكده‌ي تربيت مدرس كه خود سابقه‌ي سرمربيگري فوتبال را دارد به خبرنگار ورزشي خبرگزاري دانشجويان ايران (ايسنا)، گفت: «تشكيل شوراي تخصصي و كميته‌ي فني فوتبال در اين برهه از زمان بيش از هر زمان ديگري لازم و ضروري به نظر مي‌رسد. ما براي داشتن حرف‌هاي جديد در جام جهاني آلمان بايد از برنامه مدوني نيز برخوردار باشيم. ايران سومين حضور خود را تجربه مي‌كند و با برنامه‌ريزي بهتر حداقل بايد بتوانيم به يك مرحله بالاتر برويم.» اما از آنجا كه صعود ايران به جام جهاني غرورآفرين و قابل تقدير است ما با چه نقاط ضعفي روبرو هستيم كه بايد در پي رفع آن بود. دكتر احساني معتقد است بايد هر چه سريع‌تر نوع برنامه‌ريزي فدراسيون فوتبال تغيير يابد: «ما در جذب نيروهاي متخصص و كاردان ضعف داريم و بايد بيشتر از گذشته در فيفا نفوذ كنيم. اين امتيازهايي را به همراه دارد كه در حساس‌ترين زمان‌ها به ما كمك مي‌كند. البته اگرچه فدراسيون فوتبال در بازاريابي و جذب اسپانسر فعاليت زيادي انجام داده اما براي جذب منابع مالي جديدتر خارجي و داخلي بايد تلاش بيشتري داشته باشد.» فدراسيون فوتبال طي دوران رياست دكتر دادكان بيشترين پتانسيل خود را صرف افزودن قدرت تيم ملي بزرگسالان كرد، استاد دانشگاه تربيت مدرس از آنجا كه چنين كاري منجر به صعود ايران به مسابقات جام جهاني شد را شايسته مي‌داند اما از طرفي مي‌گويد: «اين قضيه ضعف نيز به شمار مي‌رود. ما مي‌توانيم تا سال آينده با يك برنامه‌ريزي درست بسياري از مشكلات تيم ملي فوتبال بزرگسالان را حل كنيم. اما مشكلات ريشه‌اي كه در فوتبال ايران وجود دارد را نمي‌توان در عرض يك سال ساماندهي كرد. ما براي رسيدن به حداقل استانداردهاي حرفه‌اي شدن در جهان به مقوله‌ي پشتوانه‌سازي، ساماندهي آكادمي فوتبال، ‌ باشگاه‌ها و... بپردازيم و تجهيزات مورد نياز را تا حد امكان تامين كنيم.» ارزيابي نوع مديريت رييس فدراسيون فوتبال در اين برهه از زمان كه به جام جهاني صعود كرده‌ايم خالي از لطف نيست، هر چند كه با توجه به برگزاري انتخابات رياست جمهوري زمزمه‌هاي تغييرات مديريتي در راس سازمان تربيت بدني و فدراسيوني از جمله فوتبال به گوش مي‌رسد. استاد دانشگاه تربيت مدرس با اشاره به مديريت فدراسيون فوتبال مي‌گويد: «تيم ايران به جام جهاني رفته است و زحمات بي‌شائبه‌ي دادكان جاي تشكر زيادي دارد ولي اگر ما در بزرگسالان موفق بوده‌ايم در رده‌هاي اميد، جوانان و نوجوانان كار خاصي انجام نداده‌ايم. اگرچه من اين نقاط ضعف را به وضوح مي‌بينم اما حالا كه به جام جهاني رفته‌ايم انجام هيچ گونه تغييري جايز به نظر نمي‌رسد ما بايد با همان قدرت هميشگي پيش برويم و با طراحي برنامه‌هاي مورد نياز نقاط ضعف را بپوشانيم. ما نبايد با اين پيروزي مغرور شويم و بايد براي ضعف‌هايمان برنامه داشته باشيم. هيچ موفقيتي دليل بر اين نمي‌شود كه از نيروهاي خوب استفاده نكنيم.» وي روي نوع انتخاب رييس ورزش دولت بعدي تاكيد زيادي دارد: «اميدوارم رييس جمهور آينده‌ي ايران با وسواسي خاص يك فرد متخصص را در راس سازمان تربيت بدني انتخاب كند. در چنين شرايطي بسياري از مشكلات ما حل خواهد شد و در غير اين صورت مشكلات فعلي همچنان ادامه دارد. رييس جمهور بايد فردي را انتخاب كند كه مورد قبول جامعه‌ي ورزش باشد تا او نيز در راس فدراسيون‌هاي ورزشي گزينه‌هاي متخصصي را به خدمت بگيرد.» اما نظر دكتر احساني در رابطه با عملكرد برانكو ايوانكوويچ چيست؟ به اعتقاد وي سرمربي كروات تيم ملي كشورمان بايد روند كوچينگ خود را تغيير دهد. دكتر احساني در توضيح ادعاي خود گفت: «من با كوچينگ برانكو موافق نيستم. ولي از آنجا كه ايران پيروز شده است تمام عيب‌ها به حسن تبديل مي‌شود. من مي‌گويم، فوتبال ايران در آسيا برترين است، هر كس نتوانسته در اين فوتبال كاري انجام دهد، ‌آن مربي اشكال داشته و هر كس با ايران عنواني كسب كرده، كار طبيعي خود را انجام داده است. فوتبال ايران بايد فراتر از آسيا برود، پس مربيان بهتري مي‌خواهيم. من براي بردن تيم ايران به جام جهاني به برانكو تبريك مي‌گويم اما اين يك قاعده‌ي عمومي است؛ اگر تيمي 90 دقيقه بد بازي كند، دقيقه‌ي 91 يك گل بزند، بهترين و اگر 90 دقيقه خوب بازي كند و دقيقه‌ي 91 گلي بخورد به يك تيم بد تبديل مي‌شود.» دكتر احساني مي‌گويد: «بايد در فوتبال كشورمان روند تكاملي را در مد نظر داشته باشيم، ما با داشتن بازيكنان خوش استيل، مستعد و... هميشه بايد در آسيا بهترين باشيم. در اين زمان بايد عيوب را ببينيم. چرا كه ما پتانسيل قرار گرفتن در مرحله‌ي دوم را داريم. اگر نرويم در كار ما اشكال وجود دارد. در جام جهاني بعد نيز طبق قاعده بايد به جمع 8 تيم برتر دنيا بپيونديم. اما هيچ گاه فراموش نكنيد ايران هميشه بايد به راحتي به جام جهاني صعود كند. آسيا پنج سهميه دارد چرا ايران با پتانسيل موجود نبايد جز چهار تيم صعود كننده باشد.» استاد دانشگاه منچستر با توجه به حضور چهار ساله‌ي برانكو در ايران، انجام تغيير در سرمربيگري تيم ملي را جايز نمي‌داند و معتقد است: «در اين برهه تغيير برانكو عاقلانه نيست، اگر چه نوع كوچينگ او را نمي‌پسندم اما او در ايران عاقلانه فكر مي‌كند. چرا كه مي‌داند هر كار دراز مدتي در ايران نتيجه نمي‌دهد. اين جز فرهنگ و خصلت ما ايراني هاست كه تنها به نتايج مقطعي فكر مي‌كنيم. البته اين خصلت فرهنگي در ابعاد ديگر زندگي‌مان نيز تاثير گذاشته است. اما بي‌ترديد اگر در شرايط فعلي كمي و كاستي داشته باشيم در دراز مدت مي‌توان موفقيت بيشتري را كسب كرد. پيشنهاد من به برانكو اين است: «هم اكنون، براي رفتن به مرحله‌ي بالاتر بايد بهتر از اين برنامه داشت و تلاش بيشتري كرد، او بايد زحمت زيادي بكشد و نفرات ديگر را آزمايش كند. ديدارهاي تداركاتي ما بايد بيشتر شود و با اين علم كه در جام جهاني هيچ تيمي از پيش باخته نيست تمرينات فشرده‌تري را براي مقابله با تيم‌هاي مدعي و شگفتي‌ساز در پيش بگيريم. همه مي‌دانيم آنجا شباهتي به مسابقات مقدماتي ندارد و به اين قضيه نيز واقفيم كه فوتبال ما نسبت به فوتبال دنيا قوي نيست.» اما آيا ايران مي‌تواند تيم شگفتي‌ساز مسابقات جام جهاني 2006 آلمان باشد: «با تركيبي كه هم اكنون مي‌بينيم اين قضيه بعيد به نظر مي‌رسد. اميدوارم برانكو سريع‌تر تغييرات جديدي در تيم ايجاد كند. چرا كه ما براي بروز داشته‌هاي خود به تغيير در سيستم تمرينات، افزايش قواي بدني و دوندگي بيشتر نياز داريم.» سخن آخر: «در مسابقات جام جهاني هيچ تيمي زنگ تفريح نيست، اگر باشد، خودش كم كاري كرده است. در اين ميعادگاه حيثيت يك كشور مطرح است پس فارغ از هر گونه اختلاف نظر و دوگانگي در سلايق خالصانه همه چيز را ميان خود تقسيم كنيم. براي حفظ اين افتخار ملي بايد همه‌ي وزارتخانه‌ها، ارگان‌ها و سازمان‌ها فعل حمايت را به معناي كامل صرف كنند تا با تداركاتي خوب و آبرومند به مسابقات جام جهاني سفر كنيم.» *****چهار سال پيش در حالي كه فوتبال كشور در آستانه‌ي حضور در نخستين جام جهاني آسيايي در كره‌ و ژاپن قرار داشت، از رسيدن به اين هدف ناكام ماند. در آن زمان سكان هدايت فدراسيون فوتبال بر عهده‌ي صفايي فراهاني بود كه از وي به عنوان مديرترين رييس فدراسيون فوتبال پس از انقلاب اسلامي نام مي‌برند، در آن دوران و حتي پس از ناكامي تيم ملي ايران عده‌ي زيادي معتقد بودند كه مديريت فراهاني در فوتبال بايد تداوم داشته باشد اما صفايي استعفا داد و از ورزش كنار رفت. صفايي فراهاني در ابتداي اين گفت‌وگو با تبريك صعود ايران به جام جهاني به خبرنگار ايسنا اظهار كرد: صعود تيم ملي ايران را به تمامي بازيكنان، مربيان و همكاران سابقم در فدراسيون فوتبال و به خصوص تمامي مردم ايران صميمانه تبريك مي‌گويم چرا كه بي‌ترديد آرزوي اين مجموعه بود كه تيم ملي پس از طي يك دوره چهار ساله موفق به حضور در جام جهاني شود. وي افزود: از سال 98 كه تيم ملي ايران پس از يك فطرت طولاني و نزول به دليل شرايط نامناسب اقتصادي كشور ناشي از جنگ تحميلي، به جام جهاني راه يافت، توانست با برنامه‌ريزي و سازماندهي شروع به حركت كند و خوشبختانه در حال حاضر به نقطه‌اي رسيده‌ايم كه مي‌توانيم سومين حضور در جام جهاني را تجربه مي‌كنيم. دو عامل اساسي براي تداوم موفقيت فوتبال فراهاني نگرش تازه‌اي را در مواجهه‌ي ايران با جام جهاني مطرح و تاكيد كرد: براي آنكه در فوتبال آسيا و جهاني عملكرد مناسب و پيوسته‌اي را انجام دهيم نيازمند توجه به دو عامل اساسي هستيم. وي افزود: عامل نخست سازماندهي نيروي انساني است تا با گذشت زمان بر تكامل و قدرت فدراسيون و هيات‌هاي فوتبال كشور از طريق افزايش توانايي و دانش مديران آن افزوده شود. فراهاني خاطر نشان كرد: عامل دوم باشگاه‌ها هستند و تنها زماني موفق به بهره‌برداري از آنها مي‌شويم كه نوع نگاه مسوولان تصميم‌ساز كشور را به گونه‌اي كه حمايت‌هاي لازم را از نظام باشگاهداري به عمل آورند تغيير دهيم. وي افزود: باشگاه‌ها بايد در تمام تيم‌هاي رده‌هاي سني مختلف خود داراي سازماندهي شوند چرا كه امروزه ديگر به صرف حضور يك تيم به باشگاه نگاه نمي‌شود بلكه در دنيا هر باشگاه، تعداد زيادي مدرسه‌ي فوتبال را نيز سازماندهي مي‌كند. وي افزود: در فوتبال پيشرفته، ديگر باشگاه منبع هزينه نيست بلكه منبع درآمد است و توليد باشگاه نيز بازيكن و فوتبال است، بنابراين صعود به جام جهاني بايد در بين تصميم‌گيران كشور به گونه‌اي پررنگ شود كه نگاه تازه‌اي براي آنان به وجود آيد تا ضمن حضور قدرتمندانه‌ي تيم ملي در جام جهاني، اين صعود مقدمه‌اي براي تداوم حضورهاي موفقيت‌آميز در اين عرصه بزرگ فوتبال باشد. فراهاني به ايسنا گفت: مطبوعات و فدراسيون فوتبال مي‌توانند بيشترين تاثير را در اين تغيير نگرش تصميم‌سازان كشور ايفا كنند. وي افزود: حركتي كه فوتبال ژاپن از سال 1980 آغاز كرد سبب شده است كه امروزه در كنفدراسيون فوتبال آسيا از فوتبال ژاپن به عنوان يك ارگانيز كامل ياد شود، ارگانيز بدان معنا كه 27 هزار باشگاه در اين كشور فعاليت مي‌كنند كه نزديك به بيست ميليون نفر را آموزش مي‌دهند و بي‌ترديد حضور چنين نيروي انساني مي‌تواند بهترين كمك مالي براي باشگاهها باشد. رييس سابق فدراسيون فوتبال تصريح كرد: نتيجه اين ارگانيز حضور مقتدرانه و مداوم ژاپن در جام جهاني و كسب دو قهرماني پياپي در قاره‌ي آسيا است. وي افزود: با برنامه‌ريزي زيربنايي، باشگاه‌ها بر اساس زايندگي شكل گرفته و بر روي پاي خود مي‌ايستند نه آن كه از بودجه‌ي دولتي استفاده كنند. صفايي فراهاني تصريح كرد: در حال حاضر فوتبال روز دنيا در اشتغال سهم پيدا كرده و در توليد و درآمد ناخالص ملي كشورها تاثيرگذار است اما در كشور ما اين شرايط به وجود نيامده است وبايد مسوولان تصميم گيرنده كشور زمينه‌هاي لازم را براي رسيدن به چنين ويژگي‌هايي ايجاد كنند. كنفدراسيون فوتبال آسيا به قدرت ايران اذعان دارد صفايي فراهاني تاكيد كرد: براي حضور در جام جهاني برنامه‌هاي مختلفي مي‌توان انجام داد، از جمله برنامه‌اي كوتاه مدت براي افزايش توانايي تيم ملي تا بتواند در جام جهاني شگفتي‌ساز شود چرا كه همواره در كنفدراسيون آسيا، ايران را تنها تيمي مي‌دانند كه در آسيا مي‌تواند توانايي سطح بالايي را به دليل قدرت مناسب، توانايي ذهني بازيكنان، تعداد پرشمار تماشاگران و حجم متقاضيان اين رشته در كشور، نشان دهد. حضور رييس جمهور مقدمه‌اي براي تغيير نگرش‌ها صفايي فراهاني در ادامه به خبرنگار ايسنا گفت: بهره‌برداري و سازماندهي مناسب فوتبال به بستر مناسب نياز دارد كه اميدوارم حضور رييس جمهور به عنوان نخستين مقام اجرايي كشور در جريان ديدار دو تيم ايران و بحرين مقدمه‌اي شود براي اين كه تصميم‌سازان كشور به دور از شعارهاي كلي و بحث‌هاي عمومي نگاه تازه‌اي به موضوع فوتبال داشته باشند تا فوتبال ملي كشورمان بهترين بهره را از صعود به جام جهاني ببرد. فراهاني در ادامه تصريح كرد: ثبات مديريت در تمامي رشته‌ها يكي از جدي‌ترين مباحث است چرا كه ضمن بالا رفتن توانايي‌هاي مدير، زمان مناسب براي عملياتي شدن برنامه‌هاي وي فراهم مي‌شود. فراهاني افزود: فرآيند ورزش بر خلاف فرآيندهاي اقتصادي، دو جانبه نبوده بلكه تعاملي چندجانبه است، حضور ايران در كنفدراسيون فوتبال آسيا و ارتباط با ساير كشورهاي اين قاره و همچنين حضور پررنگ در فيفا بسيار تعيين كننده است و مي‌تواند دنيا را تحت تاثير فوتبال ايران قرار دهد. صفايي فراهاني به خبرنگار ايسنا افزود: ثبات مديريت موضوعي است كه اگر به آن توجه نشود فوتبال كشور به طور حتم دچار صدمه خواهد شد. وي تصريح كرد: خوشبختانه كادر فعلي فدراسيون فوتبال، اكثرا همان تيم قبلي فعال در فدراسيون است كه اين موضوع سبب شد تا روابط و اطلاعات ما با فيفا و كنفدراسيون آسيا قطع نشود. فراهاني تاكيد كرد: بايد به موازات رشد اقتدار فوتبال داخلي، در كنفدراسيون آسيا و فيفا صاحب كرسي‌هاي بيشتري شويم. وي خاطر نشان كرد: بر خلاف نظر گروهي اين حضور فعال براي كارهاي خلاف و يا مقابله با تصميمات كنفدراسيون نيست چرا كه حضور قدرتمندانه ما مي‌تواند كنفدراسيون و حتي فوتبال جهان را قوي‌تر و با كيفيت‌تر سازد تا در نهايت به عنوان يك عامل سازنده و تعيين كننده توفيقات فوتبالمان را افزايش دهيم. صفايي به ايسنا گفت: قرار نيست تا از اعمال نفوذ در اين نهادها بهره‌برداري نامناسب كنيم بلكه در دنياي امروز توانايي حرف اول را مي‌زند و فوتبال ايران نيز با فعاليت پررنگ‌تر در كنفدراسيون آسيا و فيفا رشد بيشتري مي‌كند. صفايي فراهاني كه در چارچوب طرح آسيا ويژن با كنفدراسيون فوتبال آسيا همكاري مي‌كند در مورد اين طرح نيز به ايسنا گفت: آسيا ويژن در اصل چشم‌انداز فوتبال يك كشور است كه در يازده بخش پيگيري مي‌شود. وي افزود: بخش نخست سازماندهي فوتبال كشور در استان‌ها و شهرستان‌ها به عنوان متوليان فوتبال و سازماندهي در باشگاه‌هاست، مربيگري و داوري به عنوان يك عامل اصلي كه در فوتبال جامعيت دارد، بخش دوم را تشكيل مي‌دهد؛ اينكه چگونه مربيان طي يك پروسه‌ي قابل قبول مطابق با فوتبال يك كشور دوره ببينند. تعداد داوران مورد نياز نيز در سومين جايگاه قرار دارد. صفايي افزود: مقوله‌ي چهارم بازاريابي براي جلوگيري از تبديل فوتبال به يك واحد سربار و درآمدزا كردن آن است و توجه به تست‌هاي پزشكي و بدنسازي كه از دوران پايه بايد در كنار آموزش كودكان قرار داشته باشد نيز مقوله‌ي پنجم است. عامل بعدي به خود بازيكنان فوتبال مربوط است كه در اينجا بحث نونهالان، نوجوانان و جوانان مطرح مي‌شود و اين موضوع كه بازيكنان بايد فوتبال را از زير 8 سالگي و در مدارس فوتبال باشگاه‌ها آغاز كنند. صفايي خاطر نشان كرد: توجه به مدارس فوتبال و رشد تيم‌هاي پايه در كنار بازيكنان بزرگسال باشگاه‌ها نيز به از عوامل ديگري است. وي تصريح كرد: تمامي اين مباحث در مورد بانوان نيز به همين جديت پيگيري مي‌شود و در ضمن اين طرح‌ها در فوتسال نيز به طور كامل اجرا مي‌شود. فراهاني افزود: دو عامل ديگر كه ياري دهنده بخش اجرايي هستند يكي توجه به رسانه‌ها به عنوان عاملي با توانايي ايجاد پتانسيل اجرايي از بعد فني و خبررساني و نه از نظر حاشيه‌اي است و ديگري جذب تماشاگران به عنوان يك عامل اصلي و زاينده‌ي درآمد كه بايد در كنار فوتبال قرار گيرند. صفايي فراهاني تصريح كرد: اين برنامه هم اكنون در دو استان ووهان و شن يونگ چين در تمامي رده‌هاي سني در حال پيگيري است و بقيه‌ي ايالات چين با الگوبرداري از همين برنامه در آينده آن را در مسابقات ليگ پياده مي‌كنند. وي افزود: دو سال پيش چيني‌ها متقاضي اجراي اين برنامه شدند كه پس از تاييد برنامه‌هاي آنها از دو هفته پيش با حضور رييس و دبير كنفدراسيون فوتبال آسيا اين مسابقات با شركت چهارده تيم در هر يك از اين دو استان آغاز شد. صفايي فراهاني در ادامه تاكيد كرد: اين مسابقات با تيم داوري، مربيگري و جذب اسپانسرهاي مناسب به خوبي در چين پيگيري مي‌شود. وي در پايان تصريح كرد: بي‌ترديد با اجراي پروژه‌ي آسيا ويژن، چين ظرف پنج سال آينده به عنوان يك رقيب قوي با سازماندهي مناسب در فوتبال آسيا مطرح مي‌شود. **** «ايران با پيروزي يك بر صفر در ديدار چهارشنبه شب برابر بحرين به عنوان دومين تيم راهي رقابتهاي جام جهاني فوتبال شد. مردم ايران براي اين پيروزي به خود افتخار مي‌كنند.» اين عنوان سايت فدراسيون بين‌المللي فوتبال (فيفا) پس از پيروزي ايران بر بحرين است. به گزارش خبرگزاري دانشجويان ايران (ايسنا)، فيفا پس از اين پيروزي بزرگ گفت‌وگويي را با برانكو ايوانكوويچ انجام داده است. در ابتداي اين گفت‌وگو، سايت فدراسيون بين‌المللي فوتبال ضمن اشاره به صعود تيم ملي ايران به جام جهاني اين پيروزي را دستاوردي بزرگ براي مردم ايران خوانده است. * در ابتدا براي اين صعود به شما تبريك مي‌گوييم. اگر به راه مقدماتي جام جهاني بازگرديم، مشاهده مي‌كنيم كه تيم شما در هر بازي به نسبت قبل پيشرفت داشته است. راز موفقيت شما چه بوده است؟ - ايران كشوري با استعدادهاي خوب فوتبال است. در ايران پتانسيل توليد بازيكنان بزرگ وجود دارد. وظيفه‌ي من انتخاب بهترين‌ها و استفاده از آنها در يك تيم و جمع‌آوري برترين تيم است. من از سوي فدراسيون فوتبال ايران به طور كامل حمايت مي‌شدم. آنها وقت كافي براي پياده كردن انديشه‌هايم به بازيكنان دادند. ما كارهايمان را با قهرماني در بوسان شروع كرديم. من تصميم گرفتم در آن مسابقات از تركيبي از بازيكنان جوان و بازيكنان با سابقه استفاده كنم و معتقد بودم كه اين كار كمك بزرگي در آينده به ما خواهد كرد. از آن زمان به بعد ما مشاهده كرديم كه بازيكنان جوان ما تيم قدرتمندي را ساخته‌اند. هم اكنون تيم ملي ايران از يازده بازيكنان زير 23 سال استفاده مي‌كند. * بعضي از مردم مي‌گويند كه اين تيم بهترين تيم تاريخ فوتبال ايران است. - بله من نمي‌توانم غير از اين چيزي بگويم. اما بايد بگويم كه من نسبت به آينده‌ي تيمم بسيار خوشبينم. آنها وظيفه‌ي خود را به بهترين نحو انجام مي‌دهند. در 26 بازي گذشته تنها در يك ديدار شكست خورديم. در 4 ديدار به تساوي دست يافتيم و 21 بازي را پيروز شديم. اين نتايج و اين تيم مردم را خوشحال كرده است. * آيا شما به بازيكنان خود كاملا اعتقاد داريد؟ شما هميشه مشوق تيم خود بوده‌ايد. - در فوتبال روحيه‌ي تيمي بسيار اهميت دارد. هر مربي بايد به فرم تيم خود نگاه كند كه در دو سوي ميدان و نيمكت اتحاد وجود داشته باشد و اينچنين شما به هر آنچه كه مي‌خواهيد دست پيدا مي‌كنيد. شما بايد به بازيكنان خود شانس دهيد تا آنها بتوانند به كيفيت فوتبال خود بيافزايند. اگر بازيكنان به شما اعتماد كنند آنگاه رسيدن به موفقيت آسانتر است. بازيكنان من مي‌دانند كه اگر من سخت‌گير هستم اين تنها براي خودشان خوب است و هيچگاه فضاي بدي بين ما وجود نداشته است. * آيا متقاعد كردن وحيد هاشميان به بازگشت به تيم ملي و آمدن فريدون زندي اهميت داشت؟ - به چند دليل بله. من به آلمان سفر كردم و با اين دو بازيكن صحبت كردم. گرچه مسئوليت من تنها گزينش و استفاده از بهترين بازيكنان است. اما من نسبت به ارزش اين دو آگاهي داشتم. زمانيكه تشخيص دادم كه آنها بازيكنان خوبي هستند، طبيعتا براي متقاعد كردن آنها به آلمان سفر كردم. هاشميان پس از جدايي از هامبورگ تا سطح رسيدن به بايرن مونيخ پيشرفت كرد و زندي نيز بازي به بازي بهتر مي‌شد. * آيا شما همچنان به تيم‌تان براي حضور درخشان در جام جهاني اعتقاد داريد؟ - ما يكسال ديگر تا شروع اين رقابتها فرصت داريم و در اين مدت من برنامه‌هاي زيادي را از جمله اردوي تمريني، بازيهاي دوستانه و غيره در نظر گرفته‌ام. گرچه من بازيهاي بسياري را در ايران تماشا كرده‌ام، اما بايد بگويم اين كشور از لحاظ بازيكن كشور ثروتمندي است و معتقدم كه برخي بازيكنان در صورتي كه ما شانسي به آنها بدهيم مي‌توانند خود را تا حد يك ستاره بالا بكشند. تزريق خون جديد به تيم ملي ايران را قوي‌تر خواهد كرد. * علي دايي بازيكن 36 ساله‌ي ايران، با بازي خود برابر كره‌ي شمالي خود را به يكصد و چهارمين گلش نزديك كرد. چيزي كه مشخص است اين است كه او همچنان يك اسلحه‌ي پنهان در خط حمله‌ي ايران است. آينده‌ي او را در جام جهاني 2006 چگونه مي‌بينيد؟ - هميشه دايي با مسئوليت، غيرت و انگيزه‌ي بالايي بازي مي‌كند. با وجود سن بالايش هرگز نمي‌توانم درباره‌ي خستگي او از فوتبال صحبت كنم. او همچنان به گلزني خود ادامه مي‌دهد و اگر اينچنين گلزني‌اش تداوم داشته باشد به طور حتم او جزء بازيكنان ما در جام جهاني آلمان خواهد بود. ****مديرعامل باشگاه فولاد مباركه سپاهان اصفهان با تبريك صعود تيم ملي فوتبال به جام جهاني، گفت: جشن اين صعود نشان داد كه فوتبال، فراگيرترين پديده‌ي اجتماعي است كه پيروزي آن مي‌تواند جشن ملي را ايجاد كند. محمدرضا ساكت در گفت‌وگو با خبرنگار ورزشي خبرگزاري دانشجويان ايران (ايسنا)، اظهار كرد: عواملي هرمي شكل شامل، داوران، مربيان، باشگاه‌ها، فدراسيون فوتبال، سازمان تربيت بدني، رسانه‌ها، بازيكنان و كادر فني در اين پيروزي سهم داشتند چرا كه جدا شدن يكي از اين عوامل باعث به نتيجه نرسيدن تيم ملي مي‌شد. وي افزود: با توجه ويژه‌اي كه مردم به اين پيروزي و صعود نشان دادند و جشن سراسري و ميليوني كه در كشور برگزار شد، فوتبال بار ديگر ثابت كرد كه فراگيرترين پديده‌ي اجتماعي است و هيچ خط و مرزي براي خودش قائل نيست. ساكت ادامه داد: اين جشن سراسري مسووليت مسوولان نظام را سنگين‌تر كرد چرا كه بايد در ارتباط با اين پديده‌ي بزرگ برنامه‌ريزي و سازماندهي كامل‌تر و بهتري را انجام دهند تا اين چنين زمينه‌ي حضور استعدادها و به به فعليت رسيدن توان‌هاي بالقوه محقق شود. وي با بيان اين كه اين پيروزي بار ديگر همبستگي ملي را در كشور نشان داد، ‌ اضافه كرد: فوتبال علاوه بر زنده كردن دوباره‌ي اميد در كشور بار ديگر ثابت كرد در هر ميداني كه ايرانيان با يكديگر متحد بوده و نقطه‌ي مشترك داشته باشند مي‌توانيم در آن ميدان نتيجه بگيريم. ساكت ضمن بيان اين مطلب كه اين پيروزي پيام‌هاي زيادي را براي مسوولان نظام به همراه داشت، افزود: مهم‌ترين پيام اين است كه فوتبال ما نيازمند توجه است. پس از انقلاب براي دومين بار است كه به جام جهاني صعود مي‌كنيم اما هنوز يك ورزشگاه آبرومند و قوي كه جايگزين ورزشگاه آزادي باشد را نداريم و اين برازنده اين كشور نيست و بر مسوولان است كه با اقدامي فوري ورزشگاهي بزرگ و استاندارد بسازند و ورزشگاه‌هاي نيمه تمامي مانند يادگار امام و نقش جهان را تكميل كنند. مدير عامل باشگاه فولاد سپاهان افزود: امروز فوتبال ايران شخصيتي جهاني پيدا كرده و ما بايد همگام با اين شخصيت در بخش سخت‌افزاري گام برداريم چرا كه ديگر دنيا از ما نمي‌پذيرد كه بازي‌هايمان را در ورزشگاه‌هاي غير استانداردهاي استان‌هاي كشور برگزار كنيم و دنيا مي‌خواهد كه ما در برنامه‌ريزي قوي‌تر و منسجم‌تر بوده و تمامي اجزاي فوتبال اعم از بازيكنان، مربيان و مديران بايد به سمت حرفه‌اي شدن قدم بردارند. وي درباره‌ي نقش دولتمردان و قانونگذاران در برنامه‌ريزي در ورزش، گفت: موفق‌ترين دولت‌ها، كساني هستند كه براي افكار عمومي احترام قائلند و به نظرات مردم توجه كنند. اين موفقيت و جشن ميليوني نشان داد كه اكثريت جامعه به ورزش توجه ويژه‌اي دارند و دولتمردان ما بايد به سمت تمايلات مردم حركت كنند. ساكت ادامه داد: دولتمردان بايد در بودجه‌ريزي و انتخابات و هر آنچه كه به تصميم‌گيري درباره‌ي ورزش مربوط مي‌شود دقت زيادي انجام دهند. وي در بخش ديگري از گفت‌وگوي خود با ايسنا، ضمن مثبت ارزيابي كردن عملكرد فدراسيون فوتبال، ‌تصريح كرد: دادكان نشان داد كه در عين دينداري مي‌توان تيمداري كرد. كادري كه هم اكنون در فدراسيون كار مي‌كند اعم از دادكان، نوآموز، پهلوان... عناصر خاك خورده و امتحان پس داده‌اي هستند كه موفق عمل كرده‌اند. وي افزود: البته با اين گفته‌ها نمي‌خواهم بگويم كه هيچ مشكلي در فدراسيون ديده نمي‌شود اما من فدراسيون فوتبال كنوني را فدراسيوني موفق در تمامي بخش‌هاي مختلف مي‌دانم چرا كه دادكان و همكارانش از برايند ظرفيت‌هاي جامعه در جهت موفقيت عملكرد تيم استفاده كرده‌اند. ساكت با بيان اين كه فدراسيون فوتبال در بخش تيم‌هاي پايه نيز موفق عمل كرده، افزود: ثبات مديريت باعث تداوم موفقيت مي‌شود و فدراسيون فوتبال فعلي مي‌تواند با تعامل بيشتر با باشگاه‌ها، كارشناسان و... تيم قدرتمندتري را راهي جام جهاني كند. ****مربي فوتبال معتقد است كه هماهنگي و اقتدار بازيكنان صعود تيم ملي را رقم زده است و بايد اين مهم ارج نهاده شود و در جهت تثبيت و ارتقاء اين شرايط نيز تلاش لازم صورت گيرد. دكتر بيژن ذوالفقارنسب در گفت‌وگو با خبرنگار خبرگزاري دانشجويان ايران (ايسنا)، اظهار كرد: بازي برابر بحرين حساسيت و ويژگي‌ خاصي داشت، براي تيم ملي ما موفق شدن در اين ديدار حياتي بود بازيكنان نيز با درك اين موقعيت، شرايط را براي رسيدن به اين برتري فراهم كردند. وي افزود: تيم بحرين با استفاده از بازي تاخيري در بعضي از دقايق، با ضدحملات خود شرايط را براي حمله‌ي بازيكنان ايران فراهم مي‌كرد و از اين جهت نيز ضربه‌پذير شده بود. ملي‌پوشان ما نيز با استفاده درست از موقعيتهاي ايجاد شده به پيروزي دست يافتند. ذوالفقارنسب تاكيد كرد: راهيابي به جام جهاني در بهترين شرايط ممكن حاصل شد ولي بايد براي حضور در جام جهاني نيز تدابيري انديشه ديده شود. تدابيري كه با آن بتوان فوتبال ايران را به جهانيان ثابت كرد. وي تاكيد كرد: بايد از همين امروز به فكر تغيير روش بود. بايد شيوه‌هاي بهتري اتخاذ شود تا تيم به نتيجه‌گيري مطلوب‌تر دست يابد. اين مربي فوتبال با بيان اينكه جام جهاني ساده نيست، گفت: بازي كردن در برابر حريفاني كه برترين‌هاي قاره‌هاي جهان هستند را نمي‌توان با فوتبال آسيا و حريفان آسيايي تشبيه كرد. بايد قابليتهاي فردي و گروهي تيم ملي افزايش يابد. ذورالفقارنسب تاكيد كرد: بايد شرايطي فراهم شود كه تيم ملي و كادر فني در شرايط و فضاي مناسب بتواند به راه‌كارهاي مطلوب دست يابد. تاكنون با يك سيستم كار كرده‌ايم. ولي تيم ملي بايد با چند سيستم بازي كند تا در مقابل فوتبال متنوع حريفان جهاني حرفي براي گفتن داشته باشيم. وي خاطرنشان كرد: افزايش ديدارهاي تداركاتي براي بالا بردن كارايي و هماهنگي تيم ملي موثرترين راه خواهد بود تا علاوه بر آمادگي كامل، فرصت استفاده از توانمنديهاي ساير بازيكناني كه شايد داراي قابليتهاي نهفته‌اي براي حضور در تيم ملي داشته باشند، نيز فراهم شود. ذوالفقارنسب تاكيد كرد: عرصه‌ي دشواري در پيش داريم. بايد با آمادگي كامل و هوشياري دو چندان در بازيهاي جام جهاني حاضر شويم. وي در پايان با اشاره مجدد به ديدار تيم‌ ملي فوتبال كشورمان برابر بحرين تاكيد كرد: مهم كسب سه امتياز در برابر بحرين بود كه حاصل شد. با تبريك اين پيروزي و افتخار اميدوارم كه بهترين شرايط براي فوتبال و ورزش كشور با وجود پتانسيل ايجاد شده فراهم شود و صعود به جام جهاني مبدا تحول آفريني در ورزش كشور باشد. ****دكتر محمد زادمهر گفت: برخلاف افرادي كه فكر مي‌كنند موفقيت تيم ملي فوتبال و صعود به جام جهاني بسياري از حقايق را پنهان مي‌كند، ‌اما من معتقدم كه اين پيروزي انتظارات را تا حدي بالا مي‌برد كه نمي‌توان نسبت به آن حقايق بي‌اعتنا بود. عضو هيات مديره‌ي باشگاه پرسپوليس در گفت‌وگو با خبرنگار خبرگزاري دانشجويان ايران (ايسنا)، ضمن تاكيد بر مطلب فوق اظهار داشت: پيروزيهاي تيم ملي فوتبال ايران و رسيدن به جام جهاني فوتبال ماحصل تلاش يك فرد و يا يك قشر خاص نيست و تمامي افراد جامعه در آن نقش داشتند. از اين پس نگاه عموم مردم به ورزش و خصوصا فوتبال تغيير مي‌كند بطوريكه همين تغيير نگاه مسئولين كشور را مجبور مي‌كند تا به ورزش توجه ويژه داشته باشند. وي افزود: صعود تيم ملي فوتبال كشورمان به جام جهاني آلمان علاوه بر اينكه تمام لايه‌هاي مختلف فوتبال را متحول مي‌كند بلكه احساس غرور را در بين ايرانيان كل جهان تقويت مي‌كند. در كجاي كشور مي‌توان چنين شرايطي را بوجود آورد كه مردم اينگونه نسبت به يك موضوع خاص احساس غرور و شادماني كنند؟ آيا به جز اين است كه با فوتبال مي‌توان مردم را به سقف آرزوهاي خود كه همانا سرافرازي نام ايران است، نزديك كرد. پس بايد با فكر شرايط جديدي باشيم تا از اين پتانسيل عظيم استفاده‌هاي درستي كنيم. دكتر زادمهر با بيان اينكه مسئولين كشور بايد نگاه خود را به ورزش تغيير داده و آن را نه به ديد ابزاري براي سلامت جامعه، بلكه به عنوان يك صنعت بزرگ درآمدزا ببينند، تصريح كرد: زيرساختهاي ورزش ما به خصوص فوتبال شرايط خوبي ندارند. به لحاظ سخت‌افزاري امكانات ورزشي ما در سطح پاييني است. نمونه‌ي بارز آن وجود تنها استاديوم آزادي در كشور پهناور ايران است. فكر مي‌كنم مي‌توان به جاي صرف هزينه‌هاي سنگين در جلوگيري از قاچاق و يا مصرف مواد مخدر، سطح ورزش را با صرف همان هزينه‌ها به قدري بالا برد كه جوانان مجبور نباشند از روي بيكاري به طرف مواد مخدر بروند. عضو هيات مديره‌ي باشگاه پرسپوليس در ادامه با تقدير از عملكرد فدراسيون فوتبال و تداوم برنامه‌ريزيهاي صورت گرفته به خبرنگار ايسنا، گفت: دادكان فدراسيوني را تحويل گرفت كه جايگاه آن پس از چند سال نه تنها پايين نرفت بلكه پله‌هاي ترقي را نيز يكي پس از ديگري طي كرد. در كشور ما متاسفانه با رفتن يك فرد برنامه‌هاي او نيز حتي اگر جواب مثبت هم داده باشد، از بين مي‌رود. يك بار براي هميشه بايد با اين معضل برخورد كرد. داشتن برنامه‌ي دقيق باعث مي‌شود تا هر مديري با هر شرايطي اجرا كننده‌ي كارهايي باشد كه در نهايت كل جامعه را به خواسته‌ي خود مي‌رساند. ****صعود به جام جهاني آرزويي بود كه با تمام پستي و بلنديها برآورده شد و بايد با انجام بازيهاي مقتدر در جام جهاني، آن را تدوام بخشيد. محمد احمدزاده در گفت‌وگو با خبرنگار خبرگزاري دانشجويان ايران (ايسنا)، اظهار داشت: بازي تيم ايران برابر بحرين پايين‌تر از سطح قدرت فني و تاكتيكي بازيكنان تيم ملي بود. مي‌توانستيم جذاب‌تر، حرفه‌اي‌تر و پرگل‌تر ظاهر شويم اما مهم كسب سه امتياز بود كه حاصل شد. وي افزود: فوتبال ايران با وجود عملكرد حرفه‌يي‌اش در شرايطي قرار دارد كه بايد در برابر حريفان قوي‌تر و حرفه‌اي‌تر از بحرين بازي زيبا و جذابي را به نمايش بگذارد، جام جهاني ميداني است كه بايد براي موفقيت در آن متفاوت ظاهر شد. احمدزاده تاكيد كرد: ملي‌پوشان ايران در برابر بحرين احساسات را بيش از اندازه در منطق و عمل وارد كرده بودند. اما در نيمه‌ي دوم با خروج مقطعي از اين شرايط منسجم شدند. انسجامي كه بايد از همان شروع بازي در تيم ايجاد مي‌شد تا به نتيجه‌ي پربارتري مي‌رسيديم. وي با تشريح نقاط ضعف و قوت ايران برابر بحرين تصريح كرد: تيم ايران براي انجام كارهاي تيمي هيچ اصراري نداشت. برانكو به آنچه كه مي‌خواست رسيد و تيم را به جام جهاني رساند. ولي بايد در فرصت باقيمانده تا شروع بازيهاي جام جهاني با تغيير نگرش‌ها آماده‌تر و هوشيار‌تر عمل كنيم. بايد شجاعت را به تيم تزريق كرد تا نگرشهاي هجومي در تيم تقويت شود. احمدزاده تاكيد كرد: برانكو و تيم ملي كار سختي را در ادامه‌ي راه دارند. بايد از حالا با برنامه‌ريزي و انسجام تيمي به دنبال فراهم كردن شرايط ايده‌آل براي جام جهاني بود تا بدون كوچكترين دغدغه به آنچه كه خواسته و توانايي فوتبال ايران است دست يابيم. سرمربي سابق تيم برق شيراز با بيان اينكه در صعود به جام جهاني تمامي عوامل هماهنگ و تاثيرگذار بودند، خاطرنشان كرد: تيم ملي از تمامي شرايط براي دستيابي به موفيت استفاده كرد. هماهنگي تمامي بخش‌ها و نهادها در كنار اتحاد و همدلي مطبوعات و رسانه‌ها نقش بسزايي در كسب اين افتخار داشت. ****محمد مايلي كهن با تبريك صعود تيم ملي فوتبال ايران به رقابتهاي جام جهاني 2006 آلمان از تلاشهاي بي‌دريغ كليه‌ي مسوولان در فدراسيون و تيم ملي براي كسب اين افتخار بزرگ تقدير كرد. سرمربي سابق تيم ملي فوتبال كشورمان در گفت‌وگو با خبرگزاري دانشجويان ايران (ايسنا)، اظهار داشت: بازي تيم ملي برابر بحرين حساسيت زيادي داشت و هر چقدر زدن گل ايران به تاخير مي‌افتاد شرايط به نفع حريف پيش مي‌رفت. استرس حاكم بر بازي مانع دستيابي سريع به گل در نيمه‌ي اول شد اما با واقع‌بيني و درك صحيح از شرايط بازي بازيكنان توانستند با هماهنگي و تلاش ستودني گل برتري را بزنند. وي تصريح كرد: تمامي بازيكنان در بازي برابر بحرين با انجام بازي هدفمند و ستودني توانمنديهاي خود را به اثبات رساندند ولي گل پيروزي را كسي زد كه توانمنديهاش به دليل شرايط حضورش در زمين ناديده گرفته شده بود. نصرتي با اين گل لياقتش را اثبات كرد. مايلي كهن خاطرنشان كرد: گل نصرتي يكي از حياتي‌ترين گلهاي فوتبال ملي ايران بود. چرا كه بحريني‌ها با استراتژي كند كردن و به انتها رساندن بازي در شرايط مساوي به نفع خود تلاش زيادي را به كار گرفته بودند تا بر اين اساس بتوانند با استفاده از ضدحملات و در دقايق پاياني به پيروزي برسند، اما گل نصرتي تمام معادلات بازي و تفكرات ذهني بازيكنان حريف را به هم ريخت تا بازي به نفع ايران جريان پيدا كند. اين مربي فوتبال با بيان اينكه صعود ايران به جام جهاني نتيجه‌ي كار تيمي بود اظهار داشت: رساندن تيم ملي به جام جهاني كار پرتلاش و مهمي بود كه بايد به تمام دست‌اندركاران آن دست‌مريزاد گفت، قطعا همه از اين شادي خوشحالند و به آن افتخار مي‌كنند. وي افزود: اگر انتقادي نيز در جريان بازي تيم ملي صورت مي‌گيرد فقط با هدف رشد و تقويت تيم ملي بوده است، همه از اين سربلندي خرسنديم و به كساني كه تيم را به اين شرايط رسانده‌اند تبريك مي‌گويم. مايلي كهن درباره بازيكنان تيم ملي خاطرنشان كرد: گل‌محمدي، همانند چهار بازي گذشته يكي از موثرترين بازيكنان ميدان بود. او با تجربه‌ي غني خود پوشش دفاعي مناسبي براي تيم ترسيم كرده بود. نصرتي نيز در كنار حسين كعبي بهترين‌ها را ساخته بودند. وي افزود: كعبي پخته و مسلط عمل كرد. تحت تاثير هيچ چيزي قرار نگرفت و آنگونه كه بايد توپ و ميدان را در اختيار داشت. ستار زارع نيز در قسمت چپ زمين عملكرد خوبي داشت ولي با توجه به تجربه كم حضورش در ميادين ملي نيازمند ذكاوت و تيزهوشي بيشتري است. مايلي‌ كهن خاطرنشان كرد: نكونام مانند هميشه بود ولي علي كريمي علاوه براينكه نسبت به بازيهاي گذشته عملكرد بهتري داشت ولي بايد براي رسيدن به روزهاي اوج تلاش بيشتري كند. وي مهدوي‌كيا را يكي از آماده‌ترين بازيكنان ميدان خواند و خاطرنشان كرد: مهدوي‌كيا در بازي برابر بحرين متاثر از بازي جام ملتهاي آسيا يك بازي كم صبر و بي‌حوصله‌اي را به نمايش گذاشت كه مي‌توانست هرگونه برخوردي با وي از سوي داور شرايط تيم ما را بدتر كند. او بايد هوشيارتر عمل مي‌كرد. زندي نيز همانند معمول فوتبال كرد. او نيازمند گذشت زمان است تا به عنوان يك مهره‌ي موثرتر و منطبق با شرايط ظاهر شود. مايلي كهن همچنين هاشميان را بازيكني در پايين‌تر از اندازه‌هاي فني‌اش توصيف كرد و افزود: هاشميان خيلي معمولي بازي كرد. اين نوع بازي براي او بد خواهد بود. وحيد بايد براي انگيزه‌هاي فردي‌اش هم كه شده تلاش بيشتري داشته باشد. علي دائي نيز همانند دو بازي گذشته حضور موثرتري در ميدان داشت او همانند ميرزاپور فعال و آماده به نظر مي‌رسيد. مايلي كهن در پايان و با تاكيد بر توانايي فردي بالاي بازيكنان تيم ملي گفت: براي ادامه‌ي كار در جام جهاني بايد پتانسيل گروهي تيم افزايش يابد. برگزاري ديدارهاي تداركاتي بيشتر مي‌تواند تيم را آماده‌تر در جام جهاني ظاهر كند. ﻿ با حضور جمعي از مسوولان دو تيم استقلال و پيروزي و كارشناس سازمان مديريت و برنامه‌ريزي و تعدادي از اعضاي فراكسيون ورزش و كميته‌ي جوانان و تربيت بدني و در غياب نماينده سازمان تربيت بدني مشكلات اين دو تيم مورد بررسي قرار گرفت. اميررضا خادم در گفت‌وگو با خبرنگار پارلماني خبرگزاري دانشجويان ايران (ايسنا)، با اشاره به جلسه‌ي روز دوشنبه فراكسيون ورزش و كميته‌ي تربيت بدني در خصوص بررسي مشكل تيم‌هاي استقلال و پيروزي، به تبادل نظر با سازمان تربيت بدني براي حل مشكلات تيم‌هاي استقلال و پيروزي اشاره و خاطرنشان كرد: تلاش مي‌كنيم كارهايي كه در اين راستا مربوط به ماست را در حد امكان برطرف كنيم. وي درباره اين نشست افزود: مسوولان دو تيم مشكلات خود را مطرح كردند و در ارتباط با راه‌كار‌هاي ممكن تبادل نظر شد و در پايان جلسه مسائل را به سه قسمت كوتاه‌مدت، ميان‌مدت و بلندمدت تقسيم كرديم. خادم به اين سه قسمت اشاره كرد و گفت: در بحث كوتاه مدت مرتفع كردن مشكلات مالي و قراردادهايي كه بسته شده و موضوعاتي از اين نوع را بررسي كرديم كه قرار شد در اين راستا با برخي مسوولان ذي‌ربط جلساتي را در كوتاه مدت و در طول يك هفته داشته باشيم تا بتوانيم تا حدودي به اين دو باشگاه كمك كنيم و اميدواريم كه مسوولان نيز به اين بحث كمك كنند. رييس فراكسيون ورزش مجلس ادامه داد: مرحله‌ي دوم اين مساله نيز ميان مدت است و قرار شد با سازمان مديريت و برنامه‌ريزي و با كمك كميسيون تلفيق مجلس جلساتي داشته باشيم تا در بودجه سال‌هاي آينده بشود تعريفي را براي بودجه اين دو باشگاه در نظر گرفت و در مرحله‌ي سوم در بلندمدت قرار به تدوين قوانين و مشخص كردن چارچوبي براي اين دو باشگاه شد كه به اين وسيله با تغيير مديريت كلان سازمان تربيت بدني، اين دو تيم متاثر از اين تغييرات نشوند، چراكه مسوولان دو تيم مدعي بودند كه در شش ماه گذشته متاثر از اين تغيير و تحولات، مشكلات زيادي براي آن‌ها پيش آمده است. وي ادامه داد: هم‌چنين قرار شد سعي كنيم كه در صورت امكان دارايي‌ها و داشته‌هاي گذشته دو باشگاه را به آن‌ها برگشت دهيم تا از لحاظ سخت‌افزاري امكانات اوليه را داشته باشند و از اين جهت با مشكلات كمتري مواجه باشند. هم‌چنين تعريف مشخصي از ادامه حيات دو باشگاه و اداره آن‌ها به صورت دولتي يا عمومي غيردولتي و يا واگذاري به بخش خصوصي بايد داشته باشيم كه بيشتر رويكرد جلسه به طرف عمومي غيردولتي مثل حالتي كه فدراسيون‌ها هستند بود كه بايد در ادامه ديد در اين راستا چگونه عمل مي‌شود. رييس كميته‌ي تربيت بدني مجلس در مورد نظر مسوولان باشگاه‌هاي استقلال و پيروزي در خصوص مشكلاتشان، تصريح كرد: آن‌ها مشكلات را بيشتر از تغيير و تحولاتي كه در راس سازمان اتفاق افتاده، مي‌ديدند و اين كه به طور مشخص تعريفي براي امكانات مالي آنها وجود ندارد و حتي عنوان مي‌كردند يك زمين مناسب براي تمرين در اختيار ندارد. وي ادامه داد: هم‌چنين در ارتباط با بحث موانع قانوني كه در استفاده از بنيه‌ي مالي هواداران و كساني كه مايلند به اين دو باشگاه كمك كنند، معتقد بودند با مشكل مواجه هستند. در ارتباط با پخش تلويزيوني مسابقات خود و تبليغات دور زمين با فدراسيون نيز مشكلاتي عنوان كردند و در مورد عدم هماهنگي بين هزينه‌ها و درآمد خود نيز گلايه‌هايي داشتند و مدعي بودند كه افراد زيادي هستند كه مايلند به اين باشگاه‌ها كمك كنند، ولي به علت دولتي بودن آن‌ها و موانع قانوني اين كار شدني نيست. وي درباره‌ي نظر سازمان مديريت نسبت به بودجه‌ي دو باشگاه استقلال و پيروزي، گفت: قرار بر اين شد كه سازمان مديريت و برنامه‌ريزي در درون خود راه‌كارهاي اجرايي بر اين كه بتوانيم براي بودجه‌ي سال آينده دو باشگاه رقمي تعريف كنيم را بررسي كند و يا يك تعريف كلي از نحوه‌ي ادامه‌ي حيات اين دو باشگاه داشته باشيم و قرار شد تبادل نظراتي با سازمان مديريت در اين راستا انجام شود. به اضافه اين كه در كوتاه مدت هم كمكي به اين باشگاه‌ها كنند تا بتوانند مشكلات‌شان را تا حدودي حل كنند. نيازي به حضور من &amp; nbsp; نبود رييس مركز توسعه‌ي ورزش قهرماني سازمان تربيت بدني تاكيد كرد: با حضور نمايندگان دو باشگاه پرسپوليس و استقلال كه وابسته به سازمان تربيت بدني هستند نيازي به حضور من در كميته‌ي تربيت بدني مجلس نبود. مهدي قدمي با ابراز خرسندي از پيگيري كميته تربيت بدني مجلس در مسائل روز ورزش با بيان اين كه هيچ گونه نامه رسمي براي حضور در جلسه‌ي بررسي مشكلات دو باشگاه پرسپوليس و استقلال در كميته‌ي تربيت بدني مجلس دريافت نكرده است به خبرنگار ورزشي خبرگزاري دانشجويان ايران (ايسنا)، گفت: اين نشست مربوط به مسايل جاري دو باشگاه پرسپوليس و استقلال بود و با توجه به اين كه دو باشگاه فوق وابسته به سازمان تربيت بدني هستند نيازي به حضور من در اين نشست وجود نداشت. ما نيز در سازمان تربيت بدني مسايل كلان‌تري را پيگيري مي‌كنيم كه به موقع از نمايندگان كميته‌ي تربيت بدني مجلس مي‌خواهيم كه در نشست‌هاي ما شركت كنند. وي در پاسخ به اين سوال كه آيا بهتر نيست نمايندگان مجلس به مسايلي كلان‌تر در حوزه‌ي ورزش مانند اعتبارات پ ماده 117 و يا اعتبارات دستگاه ورزش كه با مشكلي جدي روبرو است بپردازند توضيح داد: ما نمي‌توانيم براي همكاران خود تعيين تكليف كنيم. اما مسايل كلاني مانند بند پ ماده 117 نياز به ساماندهي خاصي دارد كه ما بايد در قالب طرحي آن را به مجلس بفرستيم كه هنوز به نتيجه‌ي لازم نرسيده‌ايم. مهم‌تر از همه اعتبارات ورزش كشور است. كل پولي كه در اختيار فدراسيون‌ها مي‌گذاريم گاهي به اندازه‌ي يك باشگاه ورزشي در كشور نيست. اين‌ها مسايل كلان ورزش كشور است كه اگر به سرعت حل شود مشكلاتي مانند باشگاه پرسپوليس و استقلال نيز در داخل آن بهتر حل خواهد شد. وي ادامه داد: ما در ورزش نياز به تغيير نگرشي كلي داريم. اگراصل موضوع در ورزش حل شود مشكلات ورزش قهرماني، باشگاه‌ها، ورزش حرفه‌اي، ورزش زنان و... همگي حل خواهد شد كه بي‌ترديد براي رسيدن به چنين وضعيت آرماني نيازمند حمايت‌هاي كلان دولت و مجلس را داريم. اما اگر مجلس به واسطه‌ي نمايندگي آنها براي مردم علاقه‌مند پيگيري مسائلي هستند سازمان تربيت بدني مخالفتي ندارد. وي ادامه داد: بي‌ترديد در مقابل مسايل كوچك‌تر مديران تخصصي بهتر مي‌توانند پاسخگو باشند. بنابراين در نشست كميته تربيت بدني مجلس حضور هيات مديره و مسوولين باشگاه بهتر بود تا حضور مسوولان سازمان تربيت بدني. قدمي همچنين گفت: براي پاسخگويي به مسايل مختلف در ورزش به جاهاي گوناگوني دعوت مي‌شويم اگر قرار باشد معاونان و رييس سازمان تربيت بدني همه‌ي وقت خود را روي اين دعوت‌ها بگذارند از كار اصلي خود بازمي‌مانند. اين در حالي است كه ما مقامات مرتبط با موضوع را به جلساتي كه در آن دعوت مي‌شويم مي‌فرستيم. اما اگر موضوع حالت عمومي داشته باشد و تعداد زيادي از فدراسيون‌هاي ورزشي و باشگاه‌ها به آن مرتبط باشند قطعا بايد معاون يا رييس مربوطه در جلسه حضور يابد و نسبت به موضوع طرح شده پاسخگو باشد. &amp; nbsp; بايد از اين وضعيت سرگردان خارج شويم علي پروين كه به همراه حجت الله خطيب، آشتياني و جعفر كاشاني در اين جلسه شركت كرده بود پس از اين نشست گفت: مجلس به عنوان يك نهاد قانوني بايد دغدغه‌هاي مالي و مشكلات اين باشگاه را حل كند. مدير فني و سرمربي تيم فوتبال پيروزي كه پس از يك هفته، مجددا فعاليت خود را در اين تيم آغاز كرده است خاطر نشان كرد: پرسپوليس يك باشگاه مردمي و با هواداران بسيار زياد است. مشكلات زيادي داريم و ظاهرا هيچ كس نمي‌خواهد اين شرايط را بپذيرد. وي تصريح كرد: تكليف پرسپوليس نامعلوم است. ما يك باشگاه دولتي هستيم ولي يك تومان پول نداريم كه در موعد مقرر به تعهدات مالي خود نسبت به بازيكنان و كادر فني عمل كنيم. مجلس بايد تكليف ما را روشن كند. به گزارش ايسنا، پروين با ابراز رضايت از مباحث مطرح شده در نشست مذكور اظهار داشت: نمايندگان لطف دارند و ظاهرا به دنبال راهكاري براي حل نهايي اين مشكلات هستند. سازمان تربيت بدني نيز بايد نسبت به اين موضوع احساس مسووليت داشته باشد. سرمربي تيم فوتبال پيروزي تاكيد كرد: اگر دولت و مجلس اندكي به وضعيت اين دو باشگاه استقلال و پيروزي رسيدگي كنند، هيچ مشكلي نخواهيم داشت و از اين وضعيت سرگردان خارج خواهيم شد. باشگاه استقلال طرح پنج ساله‌اش را ارايه كرد سيد كاظم اوليايي در اين نشست پس از ارايه‌ي طرح پنج ساله‌ي باشگاه استقلال به فراكسيون ورزش مجلس شوراي اسلامي گفت: اميدوارم با حمايت مجلس مشكلات چندين ساله‌ي اين باشگاه مردمي حل شود. مدير عامل باشگاه استقلال تهران در نشست روز دوشنبه با فراكسيون ورزش مجلس پس از تشريح برنامه‌هاي اين باشگاه براي سامان دادن به وضعيت استقلال خواستار توجه بيشتر مجلس و دولت به اين باشگاه شد. كاظم اوليايي اظهار داشت: برنامه‌ي پنج ساله‌ي خود را به نمايندگان مجلس ارايه كرديم تا با حمايت آنان بتوانيم استقلال را متحول كنيم. به گفته‌ي علوي سخنگوي باشگاه استقلال، اوليايي همچنين پيشنهاد بازگرداندن دارايي‌هاي سابق دو باشگاه استقلال و پيروزي را مطرح كرد و نمايندگان نيز قول داده‌اند كه نهايت تلاش خود را در اين خصوص به كار گيرند. در نشست مذكور علاوه بر اوليايي و علوي سخنگوي باشگاه استقلال، ترابيان معاون و مدير كل بين‌الملل، خورشيدي معاون اجرايي و نظري جويباري سرپرست باشگاه استقلال حضور داشتند. سيد مهدي علوي همچنين به خبرنگار ايسنا گفت: مقرر شد كميته‌اي متشكل از نمايندگان دو باشگاه استقلال و پيروزي، فراكسيون ورزش مجلس و سازمان تربيت بدني نسبت به رفع مشكلات موجود بررسي و اقدامات لازم را انجام دهند. وي تصريح كرد: حق پخش تلويزيوني باشگاه‌هاي استقلال و پيروزي نيز از مواردي بود كه با درخواست باشگاه استقلال قرار شد مجلس شوراي اسلامي نسبت به آن توجه ويژه‌اي را داشته باشد تا شرايط براي پرداخت اين حق مسلم تيم‌هاي استقلال و پيروزي از سوي سازمان صدا و سيما فراهم شود. به گفته‌ي علوي، جلسات نمايندگان باشگاه‌هاي استقلال و پيروزي در روزهاي آينده نيز با نمايندگان مجلس تشكيل خواهد شد تا تصميم نهايي براي حل مشكلات اين دو باشگاه اتخاذ شود. تهيه طرحي براي حل مشكلات استقلال و پيروزي نماينده‌ي مردم لاهيجان در خانه‌ي ملت، گفت: براي حل مشكلات استقلال و پيروزي مي‌طلبد كه پيشنهاداتي كه در رابطه با پول‌سازي و خصوصي كردن اين دو تيم است در جلسات ديگري مورد توجه و بررسي قرار گيرد. ايرج نديمي در گفت‌وگو با خبرنگار پارلماني خبرگزاري دانشجويان ايران (ايسنا)، با اشاره به جلسه‌ي روز دوشنبه كف براي حل مشكل دو تيم استقلال و پيروزي در مجلس برگزار شد، گفت: در اين جلسه چند هدف را مورد توجه قرار داديم كه به نظر ما اين اهداف برآورده شد. وي افزود: يك بحث در رابطه با ابعاد مالي بود كه به اين جمع‌بندي رسيديم كه مي‌توان در سه دوره‌ي كوتاه مدت، ميان‌مدت و بلندمدت اين مسائل را حل كرد. در كوتاه‌مدت تصميم گرفتيم با شهرداري، سازمان مديريت و سازمان تربيت بدني تماس گرفته و فشار لازم را ايجاد كرد تا به هر صورتي قسط دوم حقوق بازيكنان دو تيم هم پرداخت شود. به اعتقاد نديمي باشگاه‌ها در اين راستا با مشكل مواجه هستند. در رابطه با ميان‌مدت قرار شد كه يك جلسه كار گروه مشتركي بين مسوولان دو تيم و نيز مجموعه‌ي مرتبط مطروحه برقرار شود تا يك طرح قانوني تهيه كنيم و براي درازمدت قرار شد ابعاد مختلفي كه محل بحث است از جمله اين كه باشگاه‌هاي خصوصي يا دولتي بمانند و رديف بودجه‌ايي داشته باشند و يا به صورت همين خاص اداره شوند، تاسيسات و امكاناتي كه قبلا از آن دو باشگاه بوده و اوايل انقلاب مصادره شده به اين دو تيم برگردد يا خير؟ از حمايت‌هاي مالي هواداران در داخل يا خارج استفاده كنند يا خير؟ بررسي‌هايي صورت گيرد. عضو فراكسيون ورزش مجلس شوراي اسلامي، تصريح كرد: البته در ابعاد فني، مديريتي و اداري هم مسائلي مطرح و بحث‌هاي شد و در كل همه اذعان داشتند جلسه‌ي روز دوشنبه از چند جهت مهم بوده اولا فراكسيون ورزش سعي مي‌كند با گروه‌ها و تيم‌ها در تماس باشد، مسائل و مشكلات آنها را بشناسد و در اين راستا پيگيري قانوني و نظارتي كند و اين امور بسيار مهم و مثبت عنوان شد. مسائلي كه در رابطه با آثار مثبت اين دو تيم از لحاظ ابعاد ملي، جلب و جذب تماشاگر و كاركرد فرهنگي، اقتصادي و اجتماعي و حتي سياسي در داخل و خارج كه بين آنها با ساير تيم‌ها وجود دارد و ميزان هزينه‌هايي كه اين دو تيم دارند و درآمدهايي كه سازمان تربيت بدني از محل اين دو تيم دارد و خصوصي شدن اين دو همه اينها مورد توجه بوده و خواهد بود. به نظر مي‌رسد با توجه به تركيب خوبي كه از دو باشگاه در جلسه‌ي ديروز شركت كرده بودند، جلسه‌ي پرباري داشتيم و راه‌حل‌هايي كه ارائه شد همه قابل پيگيري و بررسي است. جلسات ديگري براي حل مشكلات اين دو باشگاه تشكيل مي‌شود نماينده‌ي مردم تهران در خانه‌ي ملت، گفت: جلسات ديگري نيز براي حل مشكلات دو تيم استقلال و پيروزي در هفته‌هاي بعد برگزار خواهد شد. پرويز سروري در گفت‌وگو با خبرنگار پارلماني خبرگزاري دانشجويان ايران (ايسنا)، با مثبت ارزيابي كردن جلسه‌ي روز دوشنبه‌ در خصوص بررسي مشكل تيم‌هاي استقلال و پيروزي، اظهار داشت: استقلال و پيروزي يك مشكل كوتاه‌مدت دارند كه نمي‌شود به آينده آن را موكول كرد و بايد حتما فكري براي موضوع آنها شود و اين مساله حكيمانه و به شكل موقت حل شود تا اين دو تيم از بحران خارج شوند. وي افزود: راه كار اساسي در رابطه با بحث پيروزي و استقلال اين است كه واقعا بايد موضوع آنها نظامند شود و وضعيت روشني تعريف شود تا اين دو تيم بدانند دورنماي آينده آنها چيست. وضعيتي كه هميشه اين دو تيم در حالت شك و ترديد و رايزني براي حل مشكلات‌شان به سر مي‌برند نكته‌ي مطلوبي نيست و اين دو تيم با اين وضعيت نمي‌توانند براي آينده خود برنامه‌ريزي كنند و اين مساله باعث شده كه آنها دائما رو به تحليل رفته و به ضعف كشيده شوند. عضو كميته‌ي تربيت بدني مجلس شوراي اسلامي، با تاكيد بر روشن شدن وضعيت تيم‌هاي استقلال و پيروزي، تصريح كرد: بايد مشخص شود اين دو تيم مي‌خواهند دولتي اداره شوند يا خصوصي و حمايت‌ها در چه سقفي از آنها قرار است انجام شود؟ به اعتقاد سروري ورود مجلس به اين عرصه گره‌گشا خواهد بود و مجلس بايد بررسي كند كه اگر با راه‌كارهاي قانوني مي‌تواند اين وضعيت را نظامند كند آن را انجام دهد. در جلسه‌ي روز گذشته تقريبا اين باور براي همه ايجاد شد كه نياز است با جلسات مشترك و تخصصي بين اين دو تيم و نمايندگاني از فراكسيون ورزش و هم‌چنين كميته‌ي تربيت بدني زمينه‌هاي فعالي را براي حل اصولي مشكل اين دو تيم ارائه داد. نماينده‌ي مردم تهران در مجلس شوراي اسلامي، از ادامه‌ي جلسات براي حل مشكل كامل تيم‌هاي استقلال و پيروزي خبر داد و افزود: يك سري صحبت‌هايي در اين راستا صورت گرفت و قرار شد براي حل كوتاه مدت مشكلات آنها امكاناتي در نظر گرفته شود. قرار است در اين راستا پيگيري‌هايي انجام دهيم تا به صورت كوتاه مدت بتوان تا حدودي از مشكلات اين دو تيم را حل كرد و بعد نشست‌هاي مشتركي برگزار خواهد شد. گفتني است علي‌رغم دعوت از سازمان تربيت بدني براي شركت در اين جلسه كسي از سازمان در جلسه شركت نكرد. ﻿ موسسه‌ي فرهنگي - ورزشي استقلال تهران به مدت ده سال به وزارت رفاه و امور اجتماعي واگذار شد. به گزارش خبرنگار &amp; nbsp; خبرگزاري دانشجويان ايران (ايسنا)، پس از نشست عصر امروز مهندس علي آبادي معاون رييس جمهور و با كاظمي وزير رفاه و امور اجتماعي و اعضاي هيات رييسه باشگاه استقلال، اين باشگاه به مدت 10 سال به وزارت رفاه واگذار شد. توافق نامه واگذاري باشگاه استقلال به وزارت رفاه امروز به امضاي رييس سازمان تربيت بدني و وزير رفاه رسيد. علي آ‌بادي در اين نشست گفت: باشگاه بزرگ استقلال به عنوان يكي از مفاخر ورزش كشور به شمار مي‌رود كه در سطح كشور و قاره آسيا به عنوان يك تيم بزرگ افتخارات زيادي را كسب كرده و همواره ورزشكاران قدر و توانايي را به كشور تقديم كرده است. وي افزود: متاسفانه مدتي است به دليل مشكلات مالي اين باشگاه علي رغم سعي و تلاش اعضاي هيات مديره، كمبود منابع مالي، هيات مديره اين باشگاه را در تنگنا قرار داده است. بالطبع بايد براي اين باشگاه ارزشمند فكري اساسي مي‌كرديم كه طي صحبتي كه با كاظمي‌ وزير رفاه داشتيم مقرر شد، مديريت باشگاه را به وزارت رفاه بدهيم. علي آبادي در ادامه صحبت‌هاي خود افزود: مجموعه‌ي ورزشي تختي يكي از مجموعه‌هاي بزرگ كشور به وسعت 110 هكتار در جنوب تهران بدون انجام تغيير و تحولات لازم بلا استفاده باقي مانده و متاسفانه زمين فوتبال آن نيز كه سال‌هاي قبل تاسيس شده بود به دليل عدم نگهداري آسيب زيادي ديده است. رييس سازمان تربيت بدني تصريح كرد: به دليل نداشتن ساخت و ساز مناسب در اين مجموعه كه در منطقه پرجمعيت احداث شده است، مردم منطقه از استفاده آن محروم مانده‌اند و مقدورات سازمان تربيت بدني نيز به حدي نبوده كه سرمايه‌گذاري لازم روي آن انجام دهد. علي آبادي تاكيد كرد: وزارت رفاه كه عهده دار تامين نياز بازنشسته‌ها و قشر فقير جامعه است با توافق براي ساخت و تجهيز طرح‌هاي اين مجموعه بزرگ ورزشي طي 25 سال آينده در چارچوبي مشخص به جامعه ورزش و ديگر اقشار مردم خدمات لازم را ارايه خواهد داد. وي ادامه داد: اميدواريم با حمايت وزير رفاه و هماهنگي سازمان تربيت بدني مجموعه ‌اي ساخته شود كه باعث افتخار مردم باشد، چرا كه دولت پس از انقلاب نتوانسته است مكان باارزش ورزشي را بسازد كه اثر نيروهاي انقلابي باشد، بخش عمده‌ي اماكن ورزشي پيش از انقلاب ساخته شده‌اند. اين جا بايد فكر خوب مهندسان به كار گرفته شود تا مجموعه‌هايي برابر با مجموعه ‌ي ورزشي آزادي را داشته باشيم كه حاصل تلاش ورزش ‌دوستان پس از انقلاب باشد. به گزارش ايسنا، كاظمي ‌وزير رفاه و امور اجتماعي نيز در اين نشست اظهار كرد: به سهم خودم اين روز را به همه‌ي جامعه‌ي ورزش تبريك مي‌گويم، جا دارد از علي آبادي تشكر كنم چرا كه در اين ارتباط راهنمايي وي در به سر رسيدن اين تفاهم نامه بسيار موثر بود. وي ادامه داد: ما احترام خاصي براي مردم قائل هستيم و مي‌دانيم كه دو تيم تهراني استقلال و پرسپوليس داراي طرفداراني هستند كه عمدتا جزو قشر جوان جامعه محسوب مي‌شوند و با توجه به اين كه يكي از مهم ترين مشكلات آن‌ها به منابع مالي بازمي‌گردد، لازم ديديم باشگاه استقلال را ياري كنيم. وي ادامه داد: سال‌هاست كه اين دو باشگاه مبتلا به مشكلات مالي هستند و چند صباحي است كه در عرصه‌هاي قهرماني و به خصوص آسيا جايگاهي نداريم و اين حلقه مفقوده به مشكلات مالي ما بازمي‌گردد، اين دليل اصلي تصميم ما براي اين توافق نامه بود. وزير رفاه ادامه داد: ما در سفري كه به استان سيستان و بلوچستان داشتيم در شهر مرزي سيب سوران كه واقعا مردم آن‌ها مشكلات معيشتي جدي داشتند جالب بود كه روي كوه نوشته شده بود قرمزته، آبيته. اين علاقه وافر مردم به دو تيم مردمي را ‌نشان مي‌دهد. ما نيز به مردم احترام گذاشتيم و در اين اقدام سعي مي‌كنيم بخشي از مشكلات مردم را حل كنيم، مضاف بر اين كه دوست داريم شرايطي ايجاد شود كه باعث شادابي و طراوت جوانان باشيم. وي افزود: اگر بتوانيم كاري كنيم كه جوان‌ها حضورشان در محيط‌هاي ورزشي تداوم يابد بي ترديد آن‌ها مي‌توانند آوازه نام ايران را به تمام دنيا برسانند. حضور تيم ايران در جام جهاني يكي از بزرگ ترين تبليغ‌ها براي ايران خواهد بود. البته ناگفته نماند كه اين توجه ما نبايد تنها مختص به شهرهاي بزرگ جامعه باشد و استان‌هاي محروم نيز مورد توجه جدي ما هستند. كاظمي تصريح كرد: جوان‌هايي كه در استان‌هاي مرزي ما هستند از سرگرمي‌هاي اندكي بهره مي‌برند كه ايجاد شرايط شادابي و مفرح از مسووليت‌هاي جدي ما به شمار مي‌رود. ما مسوول هستيم تا طراوت را به جامعه برگردانيم. كاظمي ‌در ادامه صحبت‌هاي خود افزود: ما طي دو تا سه هفته با مهندس علي آبادي براي واگذاري باشگاه استقلال مذاكرات جدي داشتيم و اميدواريم اين حركت در آينده ثمره خوبي براي ورزش باشد و ديگر بخش‌ها از آن الگو برداري كنند. وي همچنين به ادامه ساخت و ساز در ورزشگاه تختي تهران اشاره كرد و گفت: پايگاه ورزشي خوبي در اين منطقه نداريم، اميدواريم كه اين توافق نامه بلندمدت كه مدت 25 سال طول مي‌كشد بتواند آثار مثمرثمري را براي مردم داشته باشد. وي در پايان خاطر نشان كرد: سال‌هاي سال افرادي كه به عنوان هيات مديره‌ي باشگاه استقلال مشغول به فعاليت بودند با تمام محدوديت‌ها مشقت‌هاي موجود را بر دوش كشيدند كه از زحمات آن‌ها تشكر مي‌كنم. مهدي قدمي‌ رييس مركز توسعه‌ي ورزش قهرماني در نشست مشترك امروز مسوولان سازمان ورزش با وزير رفاه و اعضاي هيات رييسه باشگاه استقلال براي واگذاري اين باشگاه به وزارت رفاه گفت: همگان شاهد مشكلات مالي باشگاه پرسپوليس و استقلال طي سال‌هاي گذشته تاكنون بوده‌اند و طي سال‌هاي اخير مهم ترين تنگناهاي باشگاه‌هاي فوق به تامين منابع مالي آن‌ها بازمي‌گردد كه بي ترديد اين امر آثار اجتماعي ويژه‌اي در جامعه دارد و در مواردي خاص مشكلات آن‌ها به بحث‌هاي امنيتي، سياسي، فرهنگي نيز كشيده مي‌شود. وي ادامه داد: اين اثرات اقتضا مي‌كرد تا يك مقدار با وسواس بيشتري به دو باشگاه فوق نگاه كنيم. چرا كه با محدوديت اعتباري دولت به خصوص با حمايتي كه ما بايد از فدراسيون‌هاي ورزشي مي‌داشتيم، نمي‌توانستيم به طور كامل از آن‌ها حمايت مالي كنيم. بنابر اين مجبور بوديم از دستگاه‌هاي دولتي ديگر كمك بگيريم. قدمي ‌ادامه داد: به همين منظور با وزير رفاه بحث‌هاي مفصلي را براي واگذاري باشگاه استقلال به اين وزارتخانه انجام داديم و اختيارات مديريتي مجمع باشگاه استقلال را به وزير رفاه واگذار كرديم. البته به منظور شفافيت لازم توافق نامه‌اي بين دو مقام به امضا رسيد. رييس مركز توسعه‌ي ورزش قهرماني در رابطه با اصلاحات انجام شده در اساسنامه باشگاه استقلال گفت: اختيارات مجمع برعهده‌ي رييس سازمان تربيت بدني بود كه كليه‌ي اختيارات را با توافق انجام شده به وزير رفاه به مدت 10 سال واگذار شد. به گزارش ايسنا، مهدي قدمي‌ پس از واگذاري موسسه‌ي فرهنگي - ورزشي استقلال تهران به وزارت رفاه و امور اجتماعي در جمع خبرنگاران اظهار كرد: در ذيل ماده‌اي كه اين موضوع را تصريح و تكميل مي‌كند تبصره‌اي آمده كه رييس سازمان تربيت بدني بتواند اختياراتش را به ساير مقامات عضو هيات دولت واگذار كند و موافقت نامه‌ي ما در همين راستا صورت گرفت كه در هفت بند تنظيم شده است. وي در پاسخ به اين سوال كه واگذاري باشگاه به وزارت رفاه چه تفاوتي با اسپانسري وزارت ارتباطات براي فدارسيون كشتي دارد، گفت: توافق نامه‌هايي كه در اين زمينه به امضا رسيده هيچ گونه سنخيتي با هم ندارند و به لحاظ تعهد دولت، نگراني وجود نخواهد داشت، ما فرض را بر اين گذاشته‌ايم كه دولت آينده هم اين توافق نامه را دنبال خواهد كرد. وي در پاسخ به اين سوال كه آيا باشگاه پرسپوليس نيز براي واگذاري به وزارت خانه دولتي در دستور كار قرار دارد، اظهار كرد:، اما در اين رابطه با چند وزارتخانه صحبت‌هايي به عمل آمده كه هنوز نهايي نشده است. وي در بخش ديگري از صحبت‌هاي خود و در پاسخ به اين سوال كه گفته مي‌شود سازمان تربيت بدني مانع برگزاري ديدار دو تيم استقلال و ملوان شده است، اظهار كرد: اين موضوع با هماهنگي سازمان تربيت بدني صورت گرفت. مدير مجموعه ورزشي آزادي طي تماسي كه دو روز قبل از بازي با ما داشت اعلام كرد كه وضعيت جوي نامطلوبي در ورزشگاه حاكم است و زمين نيز با توجه به برگزاري ديدار تيم‌هاي پرسپوليس و بايرن مونيخ از وضعيت خوبي برخوردار نيست. قدمي‌ ادامه داد: براي ما اين سرمايه ملي از ارزش بسياري بالايي برخوردار است و به همين منظور از شركت توسعه‌ و نگهداري اماكن ورزشي خواستيم از اين ورزشگاه بازديد به عمل آورد. آن‌ها نيز در گزارش خود اظهار كردند كه زمين از آمادگي لازم براي برگزاري مسابقه برخوردار نيست. در پي آن ما نيز به فدراسيون فوتبال ابلاغ كرديم كه مسابقه را كنسل كند چرا كه در آن روز با وجود مه شديد در ورزشگاه امكان برگزاري مسابقه نيز وجود نداشت. من به عنوان رييس مجمع فدراسيون فوتبال از اين اختيار برخوردار بودم كه به نمايندگي از سازمان تربيت بدني به فدراسيون فوتبال اعلام كنيم كه اين بازي كنسل شود. رييس هيات مديره باشگاه استقلال تهران هم ابراز اميدواري كرد كه واگذاري اين باشگاه به وزارتخانه رفاه، باعث پويايي بيشتر استقلال شود. به گزارش ايسنا، ايرواني همچنين به شرايط نابرابر اقتصادي دو باشگاه استقلال و پرسپوليس اشاره كرد كه از داشتن حامي ‌مالي محروم هستند. وي ادامه داد: به همين دليل رقابت اين دو تيم در مسابقات ليگ نمي‌تواند منصفانه باشد، شروع فعاليت باشگاه استقلال با يك تكه كاغذ بود، اين باشگاه از مديراني استفاده كرد كه بيشتر افتخاري كار كردند و با عشق به جوانان و ورزش همواره صورت مالي شفافي را ارايه مي‌كردند. ايرواني افزود: ما مطابق با فصل مالي فوتبال صورت مالي‌مان را در تاريخ ‌84/4/31 به تصويب مجمع رسانديم، چرا كه ما اصرار زيادي به وجود شفافيت در مسائل مالي خود داشتيم، مضاف بر اين باشگاه استقلال داراي دارايي‌هاي مانند زمين، شركت بيمه و نمايندگي بيمه است اما نمي‌تواند جوابگوي نيازهاي باشگاه باشد. رييس هيات مديره باشگاه استقلال ادامه داد: علي رغم وجود همه اين كمبود‌ها استقلال همواره تيمي‌ كم حاشيه بوده است كه با وجود بازيكنان و كادر فني خوب با تاكتيك پذيري همواره بازي زيبا و دوست داشتني در زمين سبز ارايه مي‌كند. وي افزود: موسسه‌ي فرهنگي استقلال سهامي ‌از دولت ندارند و همه چيز آن متعلق به مردم است، با واگذاري كه انجام شد و ترتيبي كه اتخاذ شده است تصور مي‌كنم باعث پويايي بيشتر باشگاه شود. اين عيدي‌ است براي همه دوستداران ورزش و باشگاه استقلال. به گزارش خبرگزاري دانشجويان ايران (ايسنا) ـ منطقه فارس، رسول فلاح وقتي داستان سقوط تيمش را خوانده بود، با دفتر گروه ورزش ايسنا در شيراز تماس گرفت و خواستار شنيدن بخشي از روايت اين سقوط شد. به دفتر مدير عامل که مي رسيم او قرار است راهي جلسه مجمع باشگاه شود، اما با ديدن ما از حضور در آن جلسه صرف نظر مي کند. "فلاح" از منشي خود مي خواهد براي ما شيريني و نقل بياورند. قبل از هر چيز از جلسه خبرنگاران با مدير کل تربيت بدني استان سئوال مي‌کند. حرف هايي به گوش او رسيده که مي خواهد مطمئن شود. هنوز ما حرف نزده‌ايم که با صداي بلند مي‌گويد «چطور مي شود که چند ماه قبل وقتي تيم در صدر جدول قرار داشت فلاح بهترين مدير بود اما، حالا عکس با شورت ورزشي ندارد؟! چرا وقتي تيم پنجم شد نگفتند لابي فلاني مدير برق شده است؟ اصلا بنويس در اين فوتبال تماماً سياسي کدام مدير مدارج مديريت را طي کرده؟... فلاح را دعوت به آرامش مي‌کنيم و از او مي خواهيم روايت خود را از سقوط تيم بازگو کند. با خنده‌اي تلخ مي‌گويد البته تيم هنوز سقوط نکرده اما مي دانم کار سختي پيش رو داريم. او سپس روايت خود را از هنگامي شروع مي کند که تيم قرار بود در جام حذفي سال گذشته با پگاه گيلان بازي کند، بازي که اگر برق برنده مي‌شد، مي توانست به فينال برود اما، در نهايت بازي را واگذار کرد تا فلاح به همراه ياوري از همان روز مشغول برنامه ريزي براي فصل بعد شود. فلاح از ياوري به عنوان يک مربي کاردان و کار بلد ياد مي کند و مي‌گويد: با استاد ياوري روزهاي خوبي داشتيم اما حيف که نتوانستيم با او ادامه بدهيم، هنوز غبطه فصل گذشته را مي‌خورم که خاطرات خوبي را با اين مربي داشتيم. سئوال مي کنيم چه شد که ياوري در تيم نماند، پاسخ مي دهد: مشفقيان به عنوان رئيس مجمع باشگاه تأکيد داشت که ياوري با توجه به نتايج خوب تيم در باشگاه بماند، ما نيز همه توان خود را گذاشتيم که با ياوري کار کنيم اما، ناگهان بحث خصوصي سازي پيش آمد و قرار شد در راستاي توجه به اصل 44 قانون اساسي باشگاه برق نيز به بخش خصوصي برود. درست زماني که مي‌بايد تيم را ببنديم، به دنبال ثبات باشگاه رفتيم و همين مسأله ضربه بزرگي به تيم برق وارد کرد. در شرايط آن روزها، باشگاه وضع مالي خوبي نداشت به همين دليل همراه با آيت الهي و سالاري معاون وقت قهرماني تربيت بدني فارس، به استانداري رفتيم. از خدا بخش مدير کل تربيت بدني استان هم خواستيم ما را همراهي کند که نپذيرفت. استاندار مشکل را سئوال کرد به او گفتم فقط براي تسويه حساب بازيکنان در سال قبل بايد 500 ميليون تومان بپردازيم اما، در نهايت 200 ميليون تومان آن هم چند ماه بعد از آن جلسه به ما رسيد که البته وظيفه دارم از استاندار ورزش دوست استان تشکر کنم. (تأکيد مي‌کند حتماً اين را بنويسم). به هر حال براي شروع کار چيزي دستمان را نگرفت و درست زماني که خواستيم کار را شروع کنيم 4 بازيکن ما سر از فجر درآورد جالب است بدانيد قرارداد شهرام گودرزي و ميرهاني هاشمي که 2 ساله بود توسط «آبهشت» مدير عامل وقت باشگاه پاره شده بود و قرارداد 2 ساله آنها مي شود يک ساله! ـ فلاح با صداي بلند خطاب به منشي اش مي گويد: آقا چي شد اين شيريني ـ! . او البته يادش مي‌آيد که نکته مهمي را فراموش کرده بگويد به همين دليل اصرار دارد رقم واقعي بودجه را اعلام کند و اينکه در همين مسير چه شد که ياوري تيم را ترک کرد. او با بيان اينکه بودجه باشگاه يک ميليارد و 300 ميليون تومان است مي‌گويد: بودجه باشگاه در مقايسه با سال قبل هيچ تفاوتي نکرده بود اما دستمزد بازيکنان افزايش صددرصدي داشت ياوري خواهان 200 تا 300 ميليون تومان اضافه بود، نه براي خودش او حاضر بود حتي مجاني با برق ادامه بدهد اما، با لهجه شيرين اصفهاني اش به من گفت: «آقاي فلاح من آبرو دارم اگر اين پول جور نشه نمي تونم تيم را خوب ببندم بعد مجبورم تو نيمه هاي فصل از آبرو و حيثيتم هزينه کنم». ياوري مي خواست با اين پول هم بازيکنان تيم را حفظ کند و هم چند نيرو خوب بگيرد. به هر حال از يک ميليارد و 300 ميليون تومان که قرار بود براي باشگاه هزينه شود 30 درصد آن به تربيت بدني رفت که مي‌شود 390 ميليون تومان. البته اين مبلغ مطابق قانون مي بايد دوباره به باشگاه بر مي‌گشت اما، چون در آستانه فصل يارگيري به آن احتياج داشتيم ياوري از مدير کل تربيت بدني خواست اين 390 ميليون کم نشود اما خدابخش آن را کم کرد! و من خدا را شکر مي کنم که خدابخش آخر فصل مدير کل تربيت بدني شد وگرنه تيم پارسال سقوط مي کرد! به هر حال ياوري براي بستن تيم پول مي خواست به اتفاق به فرمانداري رفتيم، وقتي از فرمانداري آمديم بيرون او تازه متوجه شد که ما بايد ابتدا براي ثبات تيم تلاش کنيم به همين جهت باز هم با لهجه شيرين اصفهاني به من گفت: «حاجي من که رفتم، تو هم آبرويت را بردار و برو! کاشکي حرف او را گوش داده بودم و همان موقع مي رفتم. ياوري گفت: من فکر مي کردم مشکل باشگاه برق پول است، اما حالا متوجه شدم اصل و اساس باشگاه زيرسئوال است»! فلاح تأکيد مي کند: واقعاً ثباتي که باشگاه برق پارسال و امسال پيدا کرده مديون مشفقيان است، او حتي حاضر شد بيايد پيش خدابخش اما چه سود که مدير کل تربيت بدني ما را همراهي نکرد. فلاح در عين حال گفت: البته سال گذشته سازمان آب به درخواست وزارت نيرو 140 ميليون تومان به ما کمک کرد اگرچه در سالي که آبهشت مدير عامل بود 300 ميليون به باشگاه کمک کرده بود. امسال هم که هيچ کمکي سازمان آب به ما نکرد. اگرچه بعدها مشفقيان يک کمک 200 ميليون توماني ديگر به ما کرد. فلاح يادآور شد: قطع ارتباط ما با ياوري فقط به دليل مسايل مالي بود. از او سئوال کرديم پس از ياوري به چه گزينه هايي فکر کرديد که فلاح در پاسخ گفت: در آن مقطع 3 گزينه را مطرح کرديم، دنبال مربي اي بوديم که وضعيت ما را درک کند و بتواند به تيم کمک کند. به افشين پيرواني، اصغر اکبري و محمد عباسي فکر کرديم، افشين اما به پرسپوليس رفت، از بين اصغر اکبري و محمد عباسي نيز به سابقه عباسي در برق و محبوبيت او نزد هواداران نگاه کرديم تا در نهايت عباسي هدايت تيم را برعهده مي گيرد، ضمن اينکه او سابقه دستياري ياوري را نيز داشت. وي متذکر شد: هر مربي که ما مي خواستيم 300 يا 400 ميليون تومان پول مي خواست و البته مجموع شرايط باعث انتخاب عباسي از سوي ما شد او که آمد فقط 10 نفر در تمرينات حاضر بودند چرا که ما بازيکني نداشتيم به همين دليل عباسي با توجه به بضاعت باشگاه نيکخواه، برادران نظرزاده و قائدي پور را به تيم آورد. اولين بازيکني هم که با ما قرارداد بست ستار زارع بود. در حالي که پرسپوليس، مس کرمان و سپاهان حاضر به پرداخت 300 ميليون تومان بودند اما ستار به احترام ما و مردم شيراز قرارداد سفيد امضا کرد. مهدي شيري نيز در حالي که پيشنهادات بالاي 250 ميليون تومان داشت باز هم به احترام ما و مردم شيراز سفيد امضا کرد در اين شرايط صبا نيز با مهدي کريميان تماس گرفت و پيکان با خريد عابدي اما هر دو را در تيم با مبلغ بسيار پائين تر از آنها در تيم نگه داشتيم. از فلاح داستان پيوستن داريوش يزداني را به تيم سئوال کرديم بازيکني که همه شيرازي ها مي‌دانند محمد عباسي او را نمي خواست! فلاح صحبت ما را تأييد مي‌کند و مي گويد: داريوش يزداني در حال بستن قرارداد با استقلال اهواز بود به او زنگ زدم و با گلايه و ناراحتي گوشي را قطع کردم، فرداي آن روز ساعت 9 صبح در حالي که در اتاق خود نشسته بودم داريوش يزداني با چشمان پف کرده وارد اتاق شد! او پس از قطع کردن تلفن من يک تاکسي تلفني از اهواز مي گيرد و يک سر مي آيد دفتر من در شيراز، وقتي هم وارد اتاق شد گفت: حاجي قرارداد کجاست من انگشت و امضا بزنم! وقتي قرارداد سفيد را امضا کرد اجازه خواست برود کمي بخوابد! يزداني به احترام من به باشگاه آمد، بازيکني که از نوجواني در تيم من توپ زده بود. آيا اگر يک مديريت صحيح و رفاقت و مردانگي با بازيکنان نبود، در اين آشفته بازار و رد و بدل شدن پول همين محدود بازيکنان هم در تيم مي ماندند؟ با اين بضاعت و شرايط بود که تلفيقي از بازيکنان خوب و جوان را روانه ميدان کرديم اما چرا از هفته دهم اينجور شد؟ بيشترين فشار و سنگيني بازي ها روي مهره هاي با تجربه تيم بود. در حالي که با سپاهان و در يک بازي سنگين يک بر يک کرده بوديم، ناگهان سازمان ليگ آمد و گفت 3 روز بعد با استقلال بازي داريم، چينش مهره هاي با تجربه و جوان تا آن موقع خوب جواب داده بود چرا که هفته اي يک بار بازي داشتيم اما، بازي با استقلال آغاز بدشانسي هاي ما بود در اين بازي نيکخواه که دفاع آخر تيم بود و تا آن موقع هم عالي بازي کرده بود مصدوم شد، جعفري هم که يک پيستون چپ کلاسيک بود رباط صليبي پاره کرد. بازيکني که با ستار خوب جور شده بودند. بيرانوند هم در اين بازي مصدوم شد 2 روز بعد از اينکه از تهران آمديم قرار شد با پرسپوليس بازي کنيم يعني به فاصله 3 روز! بيرانوند حاضر شد با پاي آسيب ديده برابر پرسپوليس بازي کند چرا که دروازه بان ديگر ما خيلي جوان بود و بازي در جو ورزشگاه آزادي دشوار. پرسپوليس با تمام توان و 80 هزار تماشاگر به جنگ ما آمد، در شرايطي که بازي هاي قبلي خود را پيروز نشده بود و يک پيروزي وضعيت اين تيم را بهبود مي بخشيد آنجا مهدي کريميان به تيم ملي دعوت شد، در تيم ملي مصدوم شد و 10 هفته او را نداشتيم، به اين ها اضافه کنيد سه کارته ها و محروم ها را. وقتي تيم در 21 روز 6 بازي انجام داد همه ي مهره هاي کليدي خود را از دست داد. 6 بازي در 21 روز براي تيم کم بضاعتي چون برق خيلي زياد بود چرا که همه فشار روي چند بازيکن بود و معلوم است که آنها مصدوم مي شوند. فلاح به اينجا که مي رسد مي گويد از شيريني که خبري نشد چاي ميل کنيد! وقتي يک بار ديگر با صداي بلند از منشي‌اش طلب شيريني مي‌کند، منشي با چکي وارد اتاق مي شود که پول ناچيزي در آن قيد شده و پاس نمي‌شود. باشگاه حتي براي خريد يک جعبه شيريني پول ندارد!!؟ داغ فلاح تازه مي‌شود و مي گويد: اگر 600 ميليون تومان پول داشتم 4 مهره حداقل 150 توماني مي گرفتم براي روزهاي مبادا، روزهايي که مجبور نبوديم در 21 روز بازيکنان بيشترين فشار را متحمل شوند. آقا بنويس فلاح در روزهايي که بايد دنبال بستن تيم بود دنبال ثبات تيم بود، بنويس فلاح مثل مديران ديگر باشگاه ها به ايتاليا و مالزي نرفت تا از کيان برق دفاع کند، بنويس فلاح يک بچه بسيجي صادق و شفاف است که چيزي براي پنهان کردن ندارد. من که با سابقه دلالي به تيم نيامدم! چرا من پارسال توانستم امسال نمي توانم، چون نخواستند. آقا بنويس مشکلات ما از بازي با سپاهان شروع شد روزي که 18 هزار تماشاگر به ورزشگاه آمدند و برخي ذوق زده جمعيت دنبال جايي در هيأت مديره بودند! تربيت بدني متولي ورزش شهر است، روزي که مي‌بايست کمک نکردند... آقا بنويس مديران تربيت بدني قبلي از طريق مسئولان استان مشکلات را هميشه حل مي کردند اما، اين مديران چه؟! نه حمايت معنوي از ما شد و نه حمايت مادي... آقا بنويس خيلي حرف ها دارم اما روزي که مرا عزل کردند همه‌ي ناگفته هايم را مي گويم تا برخي شبانه از اين شهر فرار کنند! چرا بايد تيمي با يک يا 2 ميليارد بسته شود تيمي ديگر با 15 ميليارد؟ مگر همه آنها دولتي نيستند؟ آيا نبايد به يک سهم از دولت حمايت شوند؟ مديري که در ساختمان 6 طبقه نشسته و 6 منشي دارد بايد با مديراني چون من و جعفري و يا مديران ملوان و پيام يک جور نگاه شود؟ در اين شرايط خبرنگار از من سئوال مي کند يزداني را چرا فروختيد؟ يزداني را که من به تيم آورده بودم، او را البته با نظر مساعد سرمربي فروختم، عباسي معتقد بود يزداني با سيستم او نمي خواند. يزداني را فروختم تا 20 درصد قرارداد بازيکنان را بپردازم که اگر نمي‌پرداختم فاجعه بار مي آمد، آبروي باشگاه و شهر را نگه داشتم، اشتباه من اين بود که بايد مي گذاشتم به علت مشکلات مالي حيثيت استان زير سئوال برود تا شما من را مقصر ندانيد! فلاح با عصبانيت داد مي زند: مديريت باشگاه مقصر است، بازيکن رباط صليبي پاره مي کند؟ مديريت باشگاه مقصر هست، فريد دقيقه 92 مقابل ابومسلم پنالتي را گل نمي کند من مقصر هستم در بازي با پيام به مديريت باشگاه توهين مي کنند اما حراست اداره کل تربيت بدني عکس العمل نشان نمي دهد؟ مديريت باشگاه مقصر است مصدوم داريم؟ مديريت باشگاه مقصر است سفر ايتاليا و مالزي که همه مديران رفتند، نمي رود؟! فلاح سپس در پاسخ به اظهارات شب گذشته مدير کل تربيت بدني که سابقه ورزش او را زير سئوال برده مي گويد: مرصاد را از استان آوردم زير گروه، بعد آوردم ليگ يک حجب و يا حيا دارم که خيلي از مسائل را نگفتم، چرا وقتي تيم ششم شد کسي سراغي از ما نگرفت؟ در بازي با سايپا چرا آقاي مدير کل همزمان با اين بازي تجليل از قهرمانان مي گذارند اما از فوتباليست ها تجليل نمي شود؟ چه اصراري وجود داشت که جلسه تجليل از قهرمانان ورزشي استان که فوتباليست ها را شامل نمي شد همزمان با بازي برق با سايپا باشد؟ درست در زماني که در سالن حافظ و در جلسه تجليل از قهرمانان ورزش جشن و پايکوبي و موسيقي بود، روبروي آن يعني در ورزشگاه حافظيه و در رختکن برق بازيکنان گريه و عزاداري مي کردند! جالب اينکه آقاي خدابخش در جلسه جشن خود نه از مقاومت و نه از برق هيچ بازيکني را بازيکن اخلاق معرفي نکردند! فلاح با انتقاد از صحبت هاي مدير کل تربيت بدني فارس ادامه داد: ايشان مدعي شده بود به هر کس از بازيکنان برق که گل زد 2 ميليون تومان پاداش مي دهد اما ستار وقتي به پرسپوليس گل زد چرا آقاي مدير کل به او 2 ميليون نداد؟ او مي خواست اين 2 ميليون را بين بازيکنان تقسيم کند. وي که يادآوري سخنان مدير کل تربيت بدني و آنچه در جلسه شب گذشته اش با خبرنگاران او را آزار مي داد گفت: آيا بايد در افتتاحيه سالن تربيت بدني جناب مدير کل فيلم نشست خصوصي ما با وي پخش شود؟ اين مسأله نشان مي دهد هدف آقايان از اين جلسه مچ گيري بوده نه چيز ديگر! آقاي مدير کل اصفهاني فارس چه اصراري دارد قبل از بازي با ذوب آهن اصفهان روحيه برق را پايين بياورد؟ اگر کسي شک کند که نيت او آيا کمک به قهرماني ذوب آهن است آيا درست فکر کرده؟ فلاح يک بار ديگر عصباني مي شود و مي گويد: باشگاهي که در استرس فروش بيفتد نمي شود آن را مديريت کرد، من يک سال است که مديريت بحران مي کنم. او در پايان و در پاسخ برخي ديگر از اتهامات مدير کل تربيت بدني گفت: از سال 60 تا به حال در شيراز هستم ضمن اينکه "ابرقو"! قبلاً زيرنظر فارس بوده اما اگر سابقه نزديک به 30 سال حضور مرا در شيراز در نظر بگيريد چه کسي مي تواند بگويد من شيرازي نيستم در حالي براي يک دوره مديريت 2 ساله به شيراز نيامده ام! فلاح همچنين گفت: زماني که مهدي شيري، فريد عابدي، غلامزاده، صمد زارع، ميرهاني هاشمي و... در تيم مرصاد که من مديريتش را برعهده داشتم خدابخش کجا بود که حالا از من سابقه مديريت مي خواهد؟ زماني که جزو 70 نفر دعوت شده تيم ملي جوانان بودم جناب خدابخش کجا بود که از من عکس با شورت ورزشي بگيرد؟ با اين حال اميدواريم برق به ليگ يک سقوط نکند اما اگر هم سقوط کرد مثل برخي تيم هاي ديگر که به ليگ برتر بازگشتند، انشاء ا... بازگشتي مقتدرانه خواهد داشت. وقت خداحافظي "فلاح" از ما سئوال مي کند براي ناهار مي‌مانيم يا نه! و ما البته به شوخي پاسخ مي‌دهيم انشا اله هروقت پول خريد يک جعبه شيريني را داشتيد، ناهار هم مزاحم مي شويم! گزارش از خبرنگار ايسنا: فرزاد صدري﻿ هفته پاياني رقابت‌هاي ليگ برتر فوتبال ايران فردا (يكشنبه) تكليف تيم قهرمان، سومين نماينده در ليگ قهرمانان فصل آينده و همچنين سومين تيم سقوط كننده به ليگ دسته يك را مشخص مي‌كند. به گزارش خبرگزاري دانشجويان ايران (ايسنا)، سرانجام پس از گذشت سي‌وسه هفته از ليگ برتر كه به مانند گذشته با نوسانات تيم‌ها، اتفاقات بسيار و فشردگي‌هايي همراه بود، هشتمين دوره به ايستگاه سي‌و چهارم رسيد و فردا (يكشنبه) با برگزاري هفته پاياني اين رقابت‌ها تكليف قهرمان ليگ هشتم، سومين نماينده ايران در ليگ قهرمانان فصل آينده و همچنين سومين تيم سقوط كننده به ليگ دسته يك مشخص مي‌شود. فولاد خوزستان - ذوب‌آهن اصفهان بدون شك حساس‌ترين بازي هفته پاياني ديدار تيم‌هاي ذوب‌آهن اصفهان و فولاد خوزستان در اهواز است. ذوب‌آهن در اين مسابقه با كسب حداقل امتياز براي اولين بار به مقام قهرماني اين مسابقات نايل مي‌شود. اين تيم در چند هفته اخير با كسب پيروزي‌هاي متوالي و به لطف توقف استقلال برابر حريفان جانشين آبي‌پوشان در صدرجدول شد و اكنون سرنوشت ليگ را در دست خود مي‌بيند. ذوب‌آهن 66 امتياز داشته و با توجه به 63 امتيازي بودن استقلال تهران، تنها يك قدم تا قهرماني فاصله دارد. از طرفي تيم فولاد هم كه سلامت خود را در بازي‌هاي حساس از جمله ديدار با استقلال تهران نشان داده، تيمي نيست كه بتوان كمترين ظن را نسبت به آن داشت. اين تيم در رقابت‌هاي امسال نتايج خوبي گرفته و فراتر از بضاعت خود ظاهر شده است. سد فولاد در برابر استقلال، مسير قهرماني را عوض كرد و بايد ديد در هفته پاياني اين سد مي‌تواند برابر ذوب‌آهن نيز مقاومت كند. پيام مشهد - استقلال تهران استقلال تنها اميدش را در هفته پاياني بايد در مشهد جستجو كند؛ استقلال 63 امتيازي تنها با كسب پيروزي در اين بازي و اميد به شكست ذوب‌آهن مقابل فولاد، مي‌تواند قهرمان ليگ هشتم باشد. اين تيم در هفته‌هاي گذشته اسير حواشي متعددي شد كه به اذعان مسوولان و مربيان‌شان جلوي روند صعودي اين تيم را چه در مسابقات ليگ برتر و چه در ليگ قهرمانان آسيا گرفت. استقلال در ليگ قهرمانان آسيا هم توفيقي نداشته و كمترين شانس را براي بقا در اين مسابقات مي‌بيند. اما در ليگ برتر تا اين لحظه سهميه ليگ قهرمانان آسيا در فصل آتي را به دست آورده است. اين بازي براي پيام هم كه با 35 امتياز در رده چهاردهم جدول قرار دارد از اهميت ويژه‌اي برخوردار است، چرا كه ابومسلم و استقلال اهواز هر كدام با 34 امتياز مكان‌هاي بعدي را در اختيار دارند و در صورت پيروزي آنها برابر حريفانشان و عدم نتيجه‌گيري اين تيم مقابل استقلال، به ليگ دسته يك سقوط خواهد كرد. اين شرايط باعث مي‌شود تا پيام نگاه ديگري به اين بازي داشته باشد و عرصه براي استقلال سخت‌تر شود. مس كرمان - پيكان اين بازي شيريني خاصي براي تيم مس دارد؛ آنها 58 امتياز داشته و وضعيت خوبي در رده سوم جدول دارند. مس با كسب حداقل امتياز در يك بازي خانگي برابر پيكاني كه نمي‌تواند انگيزه بالايي براي اين ديدار داشته باشد، براي اولين بار جواز حضور در ليگ قهرمانان آسيا را پيدا مي‌كند؛ چرا كه تيم سپاهان تنها با 55 امتياز و دوگل اختلاف در تفاضل گل، پشت سر اين تيم قرار دارد. اكنون مس هم سرنوشتش را در دستان خود مي‌بيند. پيكان هم با 49 امتياز در مكان هفتم جدول ايستاده است كه پيروزي در اين بازي مي‌تواند رتبه آنها را تا دوپله در جدول رده‌بندي ارتقا دهد. ملوان بندرانزلي - ابومسلم مشهد اين بازي تنها براي تيم مشهدي حائز اهميت بوده و كسب پيروزي‌شان مي‌تواند ابومسلم را در ليگ برتر حفظ كند. ابومسلم با 34 امتياز و تفاضل -7 پانزدهم است كه با كسب سه امتياز احتمالي برابر ملوان كه اين ديدار اهميت چنداني برايش ندارد، مي‌تواند در ليگ بماند. استقلال اهواز كه هم امتياز ابومسلم است، با تفاضل گل -20 شانزدهم است كه در صورت موفقيت ابومسلم، بعيد است اهوازي‌ها بتوانند جايگاه اين تيم را در جدول بگيرند. ملوان هم كه با 39 امتياز در رده سيزدهم جدول ايستاده گرچه عنوان چندان دلچسبي ندارد اما به هرحال هيچ خطري اين تيم را تهديد نمي‌كند و اين حالت در نوع خود نسبت به اوضاع فصل پيش اين تيم، وضعيت بهتري به شمار مي‌آيد. برق شيراز - استقلال اهواز خداداد عزيزي در هفته‌هاي گذشته نتايج خوبي با استقلالي‌ها گرفته است؛ البته اين تيم در ديدار با سايپا با بازيكنان ذخيره حريف مواجه شد و در بازي گذشته مقابل پرسپوليس هم، حريفشان انگيزه چنداني نداشت! به هرحال آنها با 34 امتياز شانزدهم بوده و تنها راه نجات‌شان از سقوط به ليگ پايين‌تر پيروزي نه چندان سخت برابر برق شيراز است. البته موفقيت تيم‌هاي پيام و ابومسلم در بازي‌هاي هفته پاياني ديگر هيچ اميدي را براي آبي‌هاي اهواز زنده نخواهد گذاشت. از طرفي برق شيراز كه مدت‌هاست امتياز 24 و رده هجدهم ليگ مقابل نام اين تيم قرار دارد، شايد تنها انگيزه‌اش براي اين بازي دفاع از حيثيتش باشد. سپاهان اصفهان - مقاومت شيراز آخرين بازي در هفته پاياني كه نتيجه آن مي‌تواند مهم باشد اين ديدار است، سپاهان با كسب پيروزي با اختلاف دوگل مقابل حريف و اميد به شكست تيم مس برابر پيكان، مي‌تواند جواز كسب ليگ قهرمانان فصل بعد را تصاحب كند. سپاهان هفته گذشته در ليگ قهرمانان ناكام بود و در يك بازي خانگي مغلوب نماينده ازبكستان شد. عمده‌ترين اشكالي كه به بازي سپاهان در اين بازي گرفته شد، خستگي بازيكنان بود كه بايد ديد اين خستگي به هفته پاياني ليگ هم كشيده خواهد شد. شايد تاثيرات روحي ناشي از آن شكست هم بتواند عامل بازدارنده‌اي براي موفقيت سپاهاني‌ها در هفته پاياني ليگ باشد اما اين تيم با توجه به روبرو شدن با پرسپوليس در جام حذفي، اگر مي‌خواهد حضور پنج‌ساله‌اش در ليگ قهرمانان را تداوم بخشد، چاره‌اي جز پيروزي برابر مقاومت و دل بستن به شكست مس ندارد. نتايج هفته‌هاي پاياني تاثيري در سرنوشت مقاومت 43 امتيازي كه طبق معمول سال‌هاي گذشته، هميشه وسط جدول است، ندارد. پرسپوليس - راه‌آهن شهرري در ميان بازي‌هايي كه براي هيچ‌ يك از حريفان، تاثيري ندارد، جدال پرسپوليس برابر راه‌آهن در ورزشگاه آزادي مي‌تواند پربيننده‌ترين مسابقه باشد. پرسپوليسي‌ها كه سنگين‌ترين شكست تاريخ خود در ليگ قهرمانان آسيا را در بازي گذشته برابر نماينده قطر متحمل شده و پنج بر يك از الغرافه شكست خوردند، در شرايطي كه ليگ به پايان مي‌رسد وارد مرحله‌ جديدي از حاشيه شده‌اند. كسر ده درصد از قرارداد بازيكنان اين تيم، نارضايتي هواداران و دودستگي ميان ليدرهاي اين تيم، به حواشي ايجاد شده ناشي از اين شكست دامن زده است. بازيكنان اين تيم در عين حال معتقدند گرچه ديدار برابر راه‌آهن نمي‌تواند تاثيري در سرنوشت تيم‌شان داشته باشد اما عامل روحيه‌بخش مناسبي براي تقابل با سپاهان در جام حذفي خواهد بود. به گزارش ايسنا، راه‌آهن هم كه ثابت كرده ايجاد شوك ناشي از تغييرات كادر فني هميشه به سود اين تيم بوده، با مهدي تارتار پا به اين ميدان مي‌گذارد. اين مربي گفته با توجه به اهميت جام حذفي براي تيمش، در برابر پرسپوليس از بازيكناني كه حداقل مصدوميتي دارند، استفاده نخواهد كرد. سايپا كرج - صباي قم چهارمين نماينده ايران در ليگ قهرمانان آسيا هم به مانند استقلال تهران كمترين شانس را براي صعود به مرحله پلي‌آف دارد؛ صباي قم با فيروز كريمي مسابقات آسيايي را با تساوي خارج از خانه برابر الهلال عربستان خوب شروع كرد اما در ادامه دچار سير نزولي شد؛ اين تيم در حين برگزاري اين مسابقات، درگير فشردگي بازي‌هاي ليگ برتر هم شد؛ آنها در حالي كه مي‌توانستند هم‌پاي تيم مس براي كسب عنوان سومي ليگ اميد داشته باشند، دو گام عقب مانده و اكنون با 50 امتياز و تصاحب رده ششم، ديگر هيچ شانسي براي اين جايگاه نداشته و در طلب ليگ قهرمانان بايد در فكر جام حذفي باشند. اين بازي براي سايپا هم نمي‌تواند اهميت زيادي داشته باشد اما با اين حال محمد مايلي‌كهن سرمربي اين تيم گفته است با تمام وجود از حيثيت سايپا برابر صبا دفاع خواهد كرد. شايد اين مسابقه براي مايلي‌كهني كه به نوعي از سرمربيگري تيم ملي كنار گذاشته شد، شرايطي ديگر داشته باشد و او بخواهد توانمندي‌هايش را بار ديگر به رخ مسوولان فدراسيون فوتبال بكشاند. پاس همدان - داماش گيلان داماش در بازي‌هاي هفته سي‌و سوم با وجود كسب پيروزي مقابل برق، اما به خاطر موفقيت تيم‌هاي پيام و استقلال اهواز مقابل حريفان، به ليگ دسته يك سقوط كرد. هفته پاياني ليگ برتر اكنون براي اميرعابديني مديرعامل داماش، ديگر ارزشي ندارد و او گفته است در تدارك تيم جديدي براي ليگ دسته يك خواهد بود كه با اقتدار و زيرساختي درست وارد ليگ برتر شود. با اين سرنوشت گرچه استانكو و عبدي سرمربي و مربي اين تيم تمايل به ماندن در كنار عابديني حتي در ليگ دسته يك را دارند اما هنوز تكليف‌شان در اين تيم مشخص نيست. پاس همدان هم اين فصل نتايج خوبي با وينگو بگوويچ كسب نكرد؛ آنها گرچه روي به بومي‌گرايي و جوان‌گرايي آوردند اما باز هم اين اقدام بلندمدت نتوانست هواداران اين تيم را در همدان راضي كند. شنيده مي‌شود بگوويچ كارش در پاس به پايان رسيده اما مديرعامل اين باشگاه تنها شانس بقاي او را معطوف به موفقيت در جام حذفي كرده است. پاس با 39 امتياز اكنون مكان دوازده جدول را در اختيار دارد و اين سقوط هشت‌پله‌اي نسبت به فصل گذشته، براي مسوولان و هواداران اين تيم قابل قبول نبوده است. به گزارش ايسنا، تمام بازي‌هاي هفته پاياني رقابت‌هاي ليگ برتر به جز ديدار پرسپوليس - راه‌آهن كه ساعت 15 برگزار مي‌شود، ساعت 17: 15 خواهد بود. ﻿ به گزارش خبرگزاري دانشجويان ايران (ايسنا)، نشست خبري پيش از بازي تيم‌هاي ملي فوتبال ايران و امارات در چارچوب رقابت‌هاي مقدماتي جام جهاني 2010 آفريقاي جنوبي صبح امروز (سه‌شنبه) در محل فدراسيون فوتبال با حضور اصحاب رسانه برگزار شد و افشين قطبي سرمربي تيم ايران در ابتداي اين نشست با اشاره به حساسيت ديدار تيم‌هاي ايران و امارات گفت: اين بازي براي ما اهميت بسيار زيادي دارد چرا كه در اين موقعيت حساس ما مي خواهيم زنده بمانيم و با تمام انرژي و سرمايه‌هايي كه داريم، به ميدان مسابقه رفته و با كسب پيروزي به جام جهاني صعود كنيم. مردم ايران بدانند فردا يكي از بهترين بازي‌هاي تيم ايران را خواهند ديد و ما مي‌توانيم با پيروزي برابر امارات گام بزرگي در راه صعود به جام جهاني برداريم. لذا از همه‌ي آنها مي خواهم كه به مانند ابتداي حضورم در تيم ملي كه مشتاقانه از من و اين تيم حمايت كردند، همچنان به اين روند ادامه داده و فردا براي تشويق تيم كشورشان به استاديوم آزادي بيايند. قطبي در پاسخ به اين سوال كه آيا براي ضد فوتبال احتمالي از سوي تيم امارات خود را آماده كرده‌ايد، گفت: دوست ندارم به اين فضا برويم. ما بايد به همه‌ي حريفان احترام بگذاريم و بدانيم هر مربي به جايگاه حرفه‌اي خود و تيمش فكر مي‌كند. معتقدم ايراني‌ها و اماراتي‌ها از يك خانواده هستند و بي‌شك تيم حريف هم سعي مي كند با يك بازي خوب نتيجه‌ي لازم را برابر ايران كسب كند و در مقابل ما هم با آن سازماندهي كه از فوتبال ايران در برابر كره شمالي ديديم، سعي مي‌كنيم نتيجه را از آن خود كنيم. سرمربي تيم ايران در پاسخ به اين سوال كه آيا بازيكنان ايران با توجه به فرصت محدودي كه داشتند، توانستند پس از ديدار سخت مقابل كره شمالي تمرينات ريكاوري مناسبي پيش از بازي با امارات داشته باشند، تصريح كرد: ما پس از ديدار با كره شمالي به سرعت عازم فرودگاه شديم و در يك مسافت طولاني فكر مي‌كنم حدود ساعت چهار صبح به تهران رسيديم. براي من عجيب بود كه بازيكنان ايران به خصوص بازيكنان با تجربه‌ي تيم كه در مقابل كره شمالي به ميدان رفته بودند خواستند كه تمرين ريكاوري خيلي سريع‌تر از موعد مقرر برگزار شود. لذا طبق برنامه ما قرار بود ساعت 11 تمرينات را آغاز كنيم اما، به خواست بازيكنان تيم ملي ساعت هفت صبح ريكاوري را شروع كرديم و اين مساله براي من بسيار اميدوار كننده و جالب بود چرا كه بازيكنان همگي سرحال به زمين رفتند. پس از اين تمرينات 24 ساعت به ملي‌پوشان استراحت داديم تا نزد خانواده‌هايشان بروند و دوشنبه هم تمرينات خوبي را برگزار كرديم و بيشتر روي زدن ضربات ايستگاهي متمركز شديم. امروز هم تمرين كوتاهي را خواهيم داشت و فكر مي‌كنم بازيكنان در اين چند روز برنامه‌هاي ريكاوري و آمادگي جسماني را به خوبي پشت سر گذاشته‌اند. قطبي افزود: ما برابر امارات قطعا سعي خواهيم كرد بهترين بازيكنان را به زمين بفرستيم و بازيكن 19 ساله و 31 ساله براي ما در اين زمينه فرقي نمي‌كند. من خوشحالم از هدفي كه براساس آن بازيكنان با تجربه را در ديدار با كره شمالي به ميدان فرستادم، نتيجه گرفتم. ما نبايد فراموش كنيم كريم باقري در آخرين روزهاي فوتبال خود به يكباره زنده شد و توانست در پرسپوليس دوران خوبي را پشت سر گذاشته و حتي با اين تيم در ليگ هشتم قهرمان شود. فكر مي‌كنم گل‌هايي كه اخيرا تيم ملي به ثمر رسانده، فكر مي‌كنم حدود شش گل را بازيكنان با تجربه زده‌اند كه اين بسيار خوب است. هدف ما پيروزي و صعود به جام جهاني خواهد بود، بنابراين در اين مسير از تمام سرمايه‌هاي تيم استفاده خواهيم كرد و بيشتر در دو ديدار باقيمانده سعي مي‌كنيم از كساني استفاده كنيم كه در قبل بازي كرده‌اند و جواب داده‌اند. قطبي همچنين درباره‌ي مصدوميت بازيكنان تيم ملي و ميزان آمادگي جسماني تيم تصريح كرد: در تيم ايران تنها محسن خليلي مصدوم است و بقيه به طور صد در صد آماده‌اند و براي سربازي و خدمت به تيم ايران و مردم ايران حاضر هستند. مردم ايران بدانند ما در بازي با امارات از هيچ تلاشي دريغ نكرده و براي موفقيت با تمام وجود به ميدان خواهيم رفت. قطبي همچنين در پاسخ به سوالي مبني بر اينكه ايران برابر كره شمالي چندان خوب عمل نكرد و آيا در بازي با امارات بازي اين تيم بهتر خواهد شد، گفت: ما در بازي با كره شمالي چه در زمين حريف و چه در زمين خودمان با 10 بازيكن دفاع مي‌كرديم. زماني كه در زمين تيم كره بوديم، جدا از دروازه‌بان همه بازيكنان وظيفه‌ي پرس روي بازيكنان كره شمالي و همچنين حمله به سمت دروازه‌ي اين تيم با نظم و سازماندهي لازم را داشتند و زماني هم كه توپ در زمين ما بود فقط وحيد هاشميان را در نوك حمله داشتيم و بقيه به خوبي و با تمركز لازم دفاع مي‌كردند. ما در زمان حمله با چهار مهاجم به سمت دروازه‌ي حريف حمله مي‌كرديم اما، فكر مي‌كنم هنوز بعضي ها ديد سنتي به فوتبال دارند و فكر مي‌كنند اگر يك تيم با سيستم 2-4-4 بازي كرد بدان معني است كه دو مهاجم را به طور مستقيم براي حمله به سمت دروازه‌ي حريف به كار گرفته در حالي كه اين تفكر در فوتبال مدرن جايي ندارد و وقتي شما با سيستم 1-3-2-4 بازي مي‌كنيد معنايش اين نيست كه فقط يك مهاجم براي حمله داريد بلكه بدان معني است كه شما در زمان حمله سه بازيكن پشت مهاجم نوك نيز در كار حمله به طور مستقيم شركت مي‌كنند و ما بايد قابليت بازيكنان را و همچنين سيستم و تاكتيك تيم را به حدي برسانيم كه از هر پست بتوانيم نفوذ كرده و حمله كنيم. در فوتبال مدرن شما بايد اين ميزان سن را بالانس كنيد. فكر مي‌كنم در بازي با كره تيم ايران خوب بازي كرد و همه چيز عالي بود. فقط ما بايد يك مقدار سرعت و دقت تيم را بيشتر كنيم و با توجه به فرصت محدودي كه داريم و بازي‌هاي حساس پيش‌رو تلاش مي‌كنيم تا اين كار را انجام دهيم. به گزارش ايسنا، قطبي ادامه داد: فكر مي‌كنم ايران به خصوص در نيمه‌ي اول بازي با كره شمالي فوق‌العاده بود و واقعا در بيرون بازي را ديدن و نظر دادن آسان است. براي مثال گفته شد نصرتي عملكرد خوبي نداشته در حالي كه او در پست دفاع چپ براي ما عالي كار كرد و تنها به غير از چند پاس اشتباه واقعا خوب بود، يا اينكه مسعود شجاعي شايد فرصت‌هايي را از دست داده باشد اما، او سه موقعيت صد درصد را براي خود ايجاد كرد، ضمن اين كه ما بايد بدانيم بازيكناني كه در جلوي تيم بازي مي‌كنند، به طور طبيعي بايد در بعضي مواقع ريسك كنند و اصلا خاصيت بازي كردن در آن قسمت همين است. اين باعث مي‌شود تا آنها بعضا اشتباهاتي را نيز داشته باشند كه در ميان تمام بازيكنان دنيا هم شما اين مساله را به وضوح مي‌بينيد. من خوشحالم كه بازيكنان ما در جلوي تيم قدرت ريسك را دارند و دست به خطر مي‌زنند و ما مي‌توانيم با يك شانس خوب ثمره‌ي اين ريسك‌ها را هم ببينيم. معتقدم اگر تيم ايران برابر كره شمالي با يكي از موقعيت‌هاي مسعود شجاعي به گل مي‌رسيد و بازي يك بر صفر تمام مي‌شد، اكنون همه مي‌گفتند كه تيم ايران بسيار خوب كار كرد و مسعود شجاعي هم عالي بود. ما نبايد فقط به نتيجه نگاه كنيم فوتبال يك بازي با پا است و در آن اشتباه كاملا طبيعي است. فوتبال به مانند بسكتبال نيست كه شما با دست توپ را بگيريد و با تمركز آن را پاس دهيد. لذا ما تنها مي‌توانيم سعي كنيم كه اين اشتباهات كمتر شود. سرمربي تيم ايران در پاسخ به اين سوال كه آيا فكر نمي‌كنيد مصدوميت محسن خليلي به دليل گرم نكردن و يا كمتر گرم كردن او پيش از ورود به زمين بود؟ گفت: اين مساله را قبول ندارم چرا كه خليلي حدود 12 دقيقه گرم كرد و حتي در آن زمان يك لحظه هم نايستاد تا بازي را تماشا كند و دائم در حركت بود. او چندين استارت هم زد و زماني كه مي‌خواستم او را به ميدان بفرستم كاملا آماده بود. من اتفاقي كه براي او افتاد را طي 29 سال گذشته در فوتبال شاهد نبودم و فقط اين بدشانسي تيم ملي و خليلي بود. فكر مي‌كنم او پيش از ورود به زمين با توجه به تمريناتي كه پشت سر گذاشته بود نشان داد از هوش بالايي برخوردار بوده و كاملا آماده‌ي يك بازي جدي است. خليلي در تمرينات گذشته از بهترين‌هاي ما بود و به ما ثابت كرد ما مي‌توانيم در برنامه‌ريزي‌هاي تيمي استفاده‌ي خوبي از او داشته باشيم. قطبي همچنين گفت: عده‌اي هم گفته بودند كه تعويض‌هاي من در ديدار با كره شمالي اشتباه بود، در حالي كه بايد بگويم زماني كه بازي مساوي دنبال مي‌شد، خليلي مصدوم شد و ما مجبور به انجام يك تعويض اجباري شديم كه اين مساله خود دو تعويض را عملا از ما گرفت و شما بايد دقت كنيد كه ما بيرون از خانه بازي مي‌كرديم و اگر تنها يك گل از حريف دريافت مي‌كرديم، آرزوي جام جهاني براي ما و تمام مردم ايران كاملا از دست مي‌رفت، لذا با توجه به اينكه بازيكنان با تجربه‌اي را هم به ميدان فرستاده بوديم، هر لحظه امكان اين مساله مي‌رفت تا آنها نتوانند تا پايان 90 دقيقه در آمادگي لازم جنگندگي داشته باشند. بنابراين يك مربي با تجربه و حرفه‌اي بايد اين مساله را در نظر گرفته و تعويض سوم خود را به سرعت انجام نمي‌داد. من احتياط كردم و اين تعويض را كمي ديرتر انجام دادم. ضمن اين كه خلعتبري پس از پايان دوران مصدوميتش نشان داده بود كه ما نمي‌توانيم ريسك كنيم و او را در فرصت بيشتري به زمين بفرستيم. قطبي در پايان اين نشست خاطرنشان كرد: از زماني كه براي هدايت تيم ملي به ايران آمدم، مردم واقعا از من حمايت كردند. مردم ايران عشق من هستند و از آنها مي‌خواهم فردا در بازي مقابل امارات به استاديوم بيايند تا حتي يك صندلي هم خالي نباشد. ايران يكي از بهترين‌ تيم‌هاي آسياست و من به پيشرفت تيم ملي در گذشته و آينده اطمينان كامل دارم. ضمن اينكه به همه‌ي بازيكنان تيم ملي اطمينان صد درصد دارم و معتقدم تمام آنها مي‌توانند يك بازيكن بين‌المللي باشند. قطبي افزود: از من مي‌پرسند كه آيا در انتخابات شركت مي‌كنم يا خير كه بايد به آنها پاسخ دهم در حال حاضر من بيشتر به اين فكر مي‌كنم كه كدام يازده بازيكن را براي تيم ملي در بازي‌هاي پيش‌رو انتخاب كنم. به گزارش گروه دريافت خبر ايسنا، روابط عمومي فدراسيون فوتبال نوشت: "در پي درج اخباري در برخي از رسانه ها در خصوص ناديده گرفتن اقدامات تعدادي از کميته هاي فدراسيون و خدشه دار کردن زحمات آنها، بر آن شديم به شرح برخي از خدمات و اقدامات اين کميته ها در يک و سال نيم گذشته بپردازيم تا شايد نقادان يک سويه نگر ما فقط چشم خود را به مطالب مورد نظر خود نگشايند، بلکه اگر مي خواهند نقدي را انجام دهند، با گفتن کليه اقدامات، حق مطلب را به جاي آورند، نه با بيان مطالب مورد نظر خود اقدام به نقادي کنند: براي شروع از روابط بين الملل فدراسيون فوتبال آغاز مي کنيم: حسب آنچه که اخيرا در قالب ايجاد موج در رويکردي عمدي در ناديده انگاشتن عملکرد امور بين الملل فدراسيون فوتبال شاهديم، بر آن شديم تا با يک گزارش تطبيقي گوشه اي از اين فعاليت‌ها را در يکسال و نيم اخير به اطلاع علاقه منداني که طالب حقيقتند، برسانيم. ‌1. به نظر مي رسد فراموش شده است کليه مکاتبات بين المللي، پيگيري ها، شرکت در مذاکرات و... در فرآيند اخذ چهار سهميه ليگ قهرمانان آسيا بر عهده روابط بين الملل بود و معلوم نبود که اگر اين چهار سهميه اخذ نمي شد چه انتقادات بيشماري به وقوع مي پيوست و چه استدلالاتي در ضعف آن به رشته تحرير در مي آمد. در همين راستا به نظر مي رسد فراموش شده است اقدامات آتي در مکاتبه با ‌4 باشگاه ايراني در ثبت اسامي کادر فني، بازيکنان، کارگاه هاي آموزشي، معرفي مديران و تکميل فرمهاي مربوطه با هماهنگي ‌4 باشگاه، استانداردهاي استاديوم ها و... همگي برعهده بين الملل بوده و براي اولين بار با نظم دقيق صورت پذيرفته و ‌13 بازي رسمي اين بازيها در مدت صرفاً دو ماه و نيم بدون هيچ گونه مشکلي در برگزاري انجام شد و در اين مدت بيش از ‌400 نفر در قالب تيم هاي خارجي و نمايندگان afc به کشور سفر کردند و معلوم نبود که اگر در برگزاري هاي اين بازيها و ارتباط با نمايندگان afc مشکلي بود چه اتفاقي مي افتاد. تا جايي که کمتر کسي باور داشت تا دو استاديوم فولاد شهر و يادگار امام تاييد شوند. از طرفي ديگر برخي معتقد بودند رد اين دو استاديوم مهر تاييدي در عدم صلاحيت فدراسيون در ‌4 سهميه خواهد بود در حاليکه اين اتفاق به وقوع نپيوست و البته وظيفه تلقي شد، حتي اگر در سال قبل آن يکي از همين دو ورزشگاه از سوي کنفدراسيون فوتبال آسيا رد شده بود و به جايي هم برنخورد. آيا به نظر نمي رسد انجام يا عدم انجام يک فعاليت مساوي با يکديگر و يا حتي در پاره اي از موارد موجب سوال نيز خواهد بود؟! ‌2. طبق مستندات و مدارک متعدد همانطور که واضح است، به طور متوسط تعداد بازي هاي تدارکاتي تيم ملي بزرگسالان در هر سال با رقباي سنتي خود به عدد ‌7 هم نمي رسيد و تعداد اردوهاي خارجي سالانه و ميانگين آن در حدود يک اردو در خارج از کشور بوده است. اين در حاليست که طي فقط ‌16 ماه امور بين الملل پس از پيشنهاد سرمربي و تصويب کميته تيم هاي ملي برگزاري بيش از ‌23 بازي دوستانه غير از بازيهاي رسمي ميزباني جام جهاني براي تيم ملي بزرگسالان، از جمله: بحرين (فروردين‌87)، زامبيا (خرداد‌87)، قطر (آبان‌87)، آذربايجان (شهريور ‌87)، اسلاويا پراگ (‌87/5/2)، بوهميا پراگ (‌87/5/6)، اکوادور (آذر ‌87)، چين (آذر ‌87 و ‌20 دي ماه ‌87)، منتخب گاليسيا (‌7دي‌87) و ‌5 بازي در غرب آسيا (مرداد‌87)، کنيا (اسفند ‌87)، کويت (فروردين ‌88)، سنگال (‌12 فروردين ‌88)، اندونزي (خرداد ‌88)، چين (خرداد ‌88)، بوسني (مرداد ‌88)، بحرين (شهريور ‌88) و ازبکستان (شهريور ‌88) با شرايط بسيار مناسب تر به لحاظ مالي و رعايت صرفه و صلاح فدراسيون برگزار شد و همچنين پنج اردوي بلند مدت خارجي براي تيم ملي فوتبال بزرگسالان در کشورهاي اسپانيا (دو مورد)، عمان، جمهوري چک و چين نيز تدارک شد که قريب به اتفاق اين بازيها و اردوها با توجه به مشکلات مالي فدراسيون، با توجه به حسن رابطه بين المللي فدراسيون تقريبا به صورت رايگان انجام شد. و جالبتر آنکه سرفصل کل هزينه هاي اردوهاي خارجي و سفرهاي برون مرزي عليرغم افزايش بي نظير آن در اين دوره، در گزارش ساليانه بازرس به مجمع فدراسيون کمتر از يک دهم اردوهاي داخلي بود و اين مهم صرفاً به واسطه رعايت صرفه و صلاح در اين زمينه است. اگرچه عليرغم تمام واقعيتي که همه در مورد بازيهاي تدارکاتي مي دانند بازهم چشم خود را بسته و نقد مي کنند. حتي اگر با بررسي تطبيقي و آماري ثابت شود که تيم هاي همگروه ايران در مسابقات اخير مقدماتي جام جهاني از کيفيت بسيار پايين تري نسبت به ايران در بازيهاي تدارکاتي خودشان برخوردار بودند. به نظر مي آيد حتي اگر نتايج و تعداد ‌425 بازيهاي تدارکاتي و رسمي تيم ملي ايران از سال ‌1941 تاکنون و يا ‌330 بازي رسمي و تدارکاتي بعد از انقلاب نيز ارائه شود بازهم متقاعد نخواهند شد. و يا حتي اگر با اسناد و مدارک ثابت شود در زمان قبل از بازي برگشت با تيم استراليا در ملبورن و صعود قهرمانانه تيم ملي ايران به جام جهاني ‌98 فرانسه، حريفهاي تدارکاتي و يا رسمي ايران غير از تيم هاي همگروه در مرحله نهايي در آسيا، تيم هايي نظير نپال، کويت، قرقيزستان، سري لانکا، سوريه، مالديو، تايلند، لبنان و البته يک مورد هم کانادا بوده است بازهم قرار نيست به آن پرداخته شود. ‌3. به نظر مي رسد فراموش شده است در دوره اخير، بازيهاي تدارکاتي بين المللي و اردوهاي خارج از کشور براي رده هاي پايه چندين برابر افزايش کمي و کيفي داشته، به نحوي که با اذعان تمام باسابقه هاي فوتبال، تعداد اين بازيهاي بين المللي و اردوهاي برون مرزي براي رده زير ‌17 سال شامل کشور هايي نظير ترکيه، روسيه، اوکراين، آلمان، الجزاير، ايتاليا، امارات، سنگال آنهم صرفاً در کمتر از يکسال در ‌30 سال گذشته بي نظير بوده و اخيرا" نيز برنامه ريزي براي تيم اميد و شرکت در جامي با حضور قهرمان و نايب قهرمان اروپا در اوکراين بي نظير بوده است و همچنين اعزام به اردوي آفريقاي جنوبي قابل ذکر است و اين در حاليست که همه امور از قبيل انجام کليه تمهيدات بين المللي، مکاتبات، رايزني ها و... برعهده واحد امور بين الملل بود و اگر دهها تورنمنت و سفرهاي برون مرزي تيم ملي فوتسال را به آن بيافزاييم به رقمي غير قابل مقايسه با آن چه که پيشتر بوده، دست پيدا خواهيم کرد. اگرچه و البته هيچ گاه در تمام اين مدت به آن پرداخته نشد، چون به نظر مي رسد، قراري براي اين پرداختن وجود ندارد و مهم از ديدگاه اين منتقدين يک سويه نگر و جناحي نگر، نقد يکطرفه بدون نگاه به حقايق است. ‌4. به نظر مي رسد فراموش شده است در دوره اخير با افزايش قابل توجهي نسبت به تمام دوره هاي قبل فدراسيون مکاتبات لازم جهت اعزام مربيان، داوران، ناظران بازي و داوري به دوره هاي خارجي و بين المللي مربيگري، داوري، بازيهاي رسمي برون مرزي و...( شامل بيش از ‌140 مورد در طول ‌16 ماه اخير) صرفاً توسط اين واحد انجام مي شود و حتي يک مشکل نيز در اين مدت ايجاد نشده و اگر مشکلي براي يکي از اين افراد در اعزامهاي بين المللي ايجاد ميشد معلوم نبود چه انتقاداتي به عمل مي آمد. ‌5. هنوز يادمان نرفته است در پي درج اخباري نادرست مبني بر قصور روابط بين الملل در مورد سوبسيد تخصيصي فيفا به باشگاه هايي که بازيکنانشان را براي تيم هاي ملي که به جام جهاني صعود کرده اند، جوابيه اي دقيق – که هم اکنون نيز در سايت فدراسيون مي باشد - ارسال شد که برخي از همين اصحاب رسانه از درج آن خودداري کردند. جالب بود که در همين راستا از ميان ‌10 هزار مکاتبه طي يک سال و يک ماه گذشته در روابط بين الملل آقايان توانستند با اطلاع رساني نادرست و خبرسازي جهت دار يک خبر اشتباه را در رسانه ها منعکس کنند. اين خبر در ‌3 روزي که هيات ايراني در کنگره فيفا حضور داشت منعکس شد تا از اين فرصت نهايت استفاده صورت بگيرد ضمن آنکه مجددا" برخي از خبرگزاري ها اطلاع رساني غلط در اين زمينه را ادامه دادند و جاي تعجب فراوان داشت که تهيه کنندگان موشکاف برخي از اخبار، احتمالاً به طور سهوي اين نامه ها را در سايت فيفا مشاهده نکرده و فقط نامه زيرين اين موضوع را ديده اند و آن را رسانه اي کرده و براي نقد حوزه بين الملل فدراسيون با دستپاچگي اقدام کردند. ‌6. به نظر مي رسد فراموش شده است براي اولين بار در تاريخ فوتبال ايران در قبل و بعد از انقلاب، فدراسيون فوتبال توانست کرسي‌هاي بين المللي جمهوري اسلامي ايران در afc را به عدد سيزده برساند. اين در حالي بود که با رويکرد تماميت خواهي در دوره هاي مديريتي قبل با جايگزيني افراد جديد در کرسي هاي کسب شده، هيچگاه عدد اين کرسي ها ي بين المللي در آن دوره ها به عدد ‌10 هم نمي رسيد و در واقع در اين دوره تعداد کرسيها به عدد دو رقمي رسيد. ‌7. به نظر مي رسد فراموش شده است در دوره اخير، تهيه و ارسال مکاتبات بين المللي براي کليه واحدها با احتساب کليه نامه هاي ارسالي الکترونيکي به طور ميانگين بيش از ‌1000 مورد در ماه و دهها مورد ارجاعي حسب موضوعات خاص از سوي کليه کميته هاي فدراسيون مرتبط با حوزه هاي بين المللي بوده که قابل مقايسه با دوره هاي قبل نيست و حتي در سفر اخير دبيرکل کنفدراسيون فوتبال آسيا با سابقه بيش از ‌10 سال ايشان در afc نيز به آن تاکيد ورزيده شد. اگرچه اين نکته نيز خالي از لطف نيست که هيچگاه در ‌10 سال اخير تا دوره کنوني، فدراسيون فوتبال داراي ايميل رسمي نبود و تنها به صورت شخصي مکاتبات مهم الکترونيکي به فيفا و afc منعکس مي شد. از اين رو براي اصلاح وضع نابسامان نحوه ارتباطات بين المللي، ايميل رسمي راه اندازي که به صورت شفاف و قابل دسترس براي نظارت، صرفاً به طور ميانگين روزانه در حدود بيش از ‌40 ايميل دريافت و ارسال مي شود. ‌8. به نظر مي رسد فراموش شده است براساس مدارک غير قابل انکار در دوره اخير هيچ پرونده بين المللي براي فدراسيون فوتبال در مراجع قضايي جهاني ايجاد و گشوده نشده و صرفاً فدراسيون وامدار حل و فصل چندين پرونده قبلي در دوره هاي مديريتي پيشين است. جالب‌تر آن که در اين دوره اخير چند پرونده مهم بين المللي به نفع ايران مختومه شد و البته در جايي نيز منعکس نشد. ‌9. برگزاري دوره هاي آموزشي باشگاهها براي فراگيري مقررات بين المللي به ويژه در چارچوب ليگ قهرمانان آسيا و پيگيري اجراي اين قوانين از باشگاهها امري نو و بديع بود که قبلاً به آن پرداخته نمي شد حال آن که فقط براي امان بودن فدراسيون از تنبيهات بين المللي، افزايش سطح دانش باشگاه‌ها و جلوگيري براي از بين رفتن آبرو فدراسيون برنامه ريزي شد. به نظر مي رسد، قاعده بازي منصفانه صرفاً در زمين فوتبال نبايد حاکم باشد و ضرورت دارد تا دايره شموليت آن، سرتاسر اين صنعت را در برگيرد، شايد با رعايت آن بتوان روح انصاف را در جاي جاي آن نهادينه کرد. شاخص هاي پيش گفته به هر علاقه مندي در فوتبال کمک مي کند تا ارزيابي خود را در اين حوزه داشته باشد و ذکر اين نکته خالي از لطف نيست که اساساً بدون جامع نگري و رويکرد منطقي، برداشتي احساسي با منشا حب و بغض هاي شخصي جاي انصاف را مي گيرد. سخن بسيار است اما آنچه که ما متقاضي آن هستيم ديده شدن اين زحمات، احترام به اين تلاشها و صد البته، نگاهي منصفانه به اين عملکرد و عدم ناديده انگاشتن اين حقايق است. اگرچه بر اين باوريم در فوتبال اگر وصل باشي تمام اشتباهاتت به حساب تجربه و اگر نباشي زحماتت به عنوان وظيفه با رويکردي نقادانه و طلبکارانه خواهد بود. " سرپرست باشگاه پرسپوليس دوشنبه ميهمان خبرگزاري دانشجويان ايران بود. او كه به همراه "عباس عليپور" مدير روابط عمومي اين باشگاه در ايسنا حضور يافته بود، در گفت‌وگو با خبرنگار ايسنا در رابطه با وضعيت اين روزهاي قرمزهاي پايتخت، ديدار با رييس جمهور، آخرين خبرها از نقل و انتقالات بازيكنان، پرونده شكايت علي دايي از فدراسيون فوتبال و... سخن گفت. * در نشست با رييس جمهور چه گذشت؟ سرپرست باشگاه پرسپوليس در رابطه با ديدار روز يكشنبه‌اش با رييس جمهور اظهار كرد: من در يك ساعتي كه خدمت دكتر احمدي نژاد بودم مشكلات فصل نقل و انتقالات را برايشان مطرح كردم و به ايشان گفتم كه در ايران اكثر تيم‌ها در اختيار كارخانه‌ها هستند و يكسري منابع درآمد تعريف شده دارند، اما پرسپوليس و استقلال اين گونه نيستند و از اين منابع درآمدي محروم هستند. بنابراين كار ما بسيار سخت است. با توجه به اين كه ما از حق پخش تلويزيوني و فروش بليت محروميم اكنون بودجه‌اي در فصل نقل و انتقالات نداريم. تنها راه درآمدزايي ما جذب اسپانسر است كه همه مي‌دانيم هيچ اسپانسري حاضر نمي‌شود دو ماه مانده به آغاز ليگ با تيمي قرارداد ببندد و پيش پرداخت آن را نيز بدهد. وي ادامه داد: ما براي اولين سال ليستي از درآمدها و هزينه‌ها به همراه بودجه باشگاه را به سازمان تربيت بدني پيشنهاد كرديم كه احتمالا با موافقت سعيدلو رييس مجمع باشگاه روبرو شده است. همچنين به شخص رييس جمهور پيشنهاد كردم كه بخشي از مبلغ كمكي سازمان به پرسپوليس در اين زمان يعني در فصل نقل و انتقلات صورت گيرد كه دكتر احمدي نژاد نيز لطف كردند و در تماس با سعيدلو اين نكته را بازگو كردند. كاشاني افزود: بحث ديگري كه خدمت رييس جمهور مطرح كردم اين بود كه امسال در فصل نقل و انتقالات قيمت‌هاي سرسام‌آوري برروي بازيكنان گذاشتند و اين در توان باشگاه پرسپوليس نيست كه با چنين قيمت‌هايي با ديگر تيم ‌ها رقابت كند. براي مثال بازيكن مبلغي را پيشنهاد مي‌كند كه براي ما بسيار زياد و از حد توان باشگاه خارج است. حتي بعضي بازيكنان شروطي براي گرفتن پول بيشتر مي‌گذارند كه عجيب و در نوع خود بديع و تازه است؛ براي گل، پاس گل، پنالتي گرفتن، گل تاثيرگذار و همه اينها پول درخواست مي‌كنند كه دربعضي باشگاه‌ها اين عمل انجام مي‌شود و متاسفانه با وجود اينكه رقم قرارداد ثبت شده 400 ميليون تومان است اما اگر همه اين آيتم‌ها را به حساب بياوريم نزديك به 600- 700 ميليون مي‌شود كه اين ارقام براي باشگاه ما وحشتناك است. سرپرست پرسپوليس ادامه داد: در همين خصوص من به دكتر احمدي نژاد پيشنهاد كردم كه هيات دولت موافقت كنند كه در صورت مشاهده چنين مواردي ماليات اين نوع قراردادها تا 50 درصد و بيشتر افزايش يابد و سازمان تربيت بدني هم نظارت مناسبي بر اين موضوع داشته باشد. تاكيد رييس جمهور بر اين بود كه با توجه به كثرت تيم‌هاي صنعتي، سازمان تربيت بدني و وزارت صنايع طي جلساتي مباحث مربوط به ليگ برتر فوتبال و تيم‌هاي آن را پيگيري كنند. *‌ سازمان يك ميليارد كمك كرد، يك ميليارد ديگر هم مي‌دهد حبيب كاشاني در رابطه با مبلغ پيشنهادي پرسپوليس به سازمان براي كمك‌هاي مالي تصريح كرد: ما از سازمان تربيت بدني درخواست كرديم دو ميليارد تومان پيش از شروع فصل به ما كمك كند كه يك ميليارد آن مربوط به مطالبات معوقه بازيكنان از فصل قبل است (پرداخت 17-18 درصد قراردادها باقي مانده است). يك ميليارد ديگر را نيز براي فصل نقل و انتقالات نياز داريم چرا كه ما هم اكنون بودجه‌اي براي خريد بازيكن نداريم. همانطور كه گفتم در جلسه‌اي كه با دكتر احمدي‌نژاد داشتم اين مسئله را مطرح كردم و ايشان نيز دستور پرداخت كمك سازمان را به سعيدلو صادر كرده‌اند. * در صورت كمك سازمان 10 ميليارد درآمدزايي مي‌كنيم حبيب كاشاني در خصوص سياست سازمان در رابطه با درآمدزايي و اختصاص بودجه به دو باشگاه استقلال و پرسپوليس اظهار كرد: اين قضيه را ما خودمان در پرسپوليس آغاز و پيشنهاد كرديم چرا كه ما امسال علاوه بر فوتبال در فوتسال، تيراندازي و فوتسال بانوان نيز تيم داريم كه سعي داريم از طريق منابع درآمدي‌مان از قبيل اسپانسر، حق پخش، فروش بليت و سازمان هواداران در كل مبلغ 5 ميليارد تومان درآمدزايي كنيم و 50 درصد باقيمانده را نيز قرار است سازمان پرداخت كند. *‌ سازمان به زودي اعضاي هيات مديره را معرفي مي‌كند سرپرست باشگاه پرسپوليس با اشاره به اينكه اميدوار است هرچه سريعتر هيات مديره اين تيم معرفي و مشغول به كار شوند خاطرنشان كرد: پيامبر اكرم (ص) فرموده‌اند كه دو فكر بهتر از يك فكر و سه فكر بهتر از دو فكر است. بنابراين خرد جمعي كار ما را آسان مي‌كند و ديگر تاخير بيش از اين نيز جايز نيست. قرار بود اعضاي هيات مديره پيش از فينال جام حذفي معرفي شوند كه سعيدلو به دليل حساس بودن شرايط پرسپوليس در آن روزها اعلام اعضا را به يك زمان ديگر موكول كردند. كاشاني در پاسخ به اين سوال كه چرا اسامي اعضاي هيات مديره كه در بازديد سعيدلو از باشگاه پرسپوليس نهايي شده بود، از سوي رييس سازمان اعلام نشد به خبرنگار ايسنا گفت: نام اين افراد از مدتي پيش مشخص بوده و سعيدلو نيز رايزني‌ها را با افراد مورد نظر انجام داد و با توجه به چارچوبي كه براي هيات مديره مشخص شده است توافقاتي نيز صورت گرفته است. كاشاني اضافه كرد: در چارچوب تعريف شده يك پيشكسوت، استاددانشگاه، يك فرد اقتصادي و يك نماينده مجلس مدنظر بودند كه با توجه به اينكه باشگاه ما در تهران است انتخاب يك نماينده مجلس كار چندان مشكلي نبود. ضمن اينكه من انتظار داشتم افرادي كه مي‌آيند در بحث اقتصادي و درآمدزايي به ما كمك كنند. همچنين مشتاق بودم كه يك استاد دانشگاه و يك عضو شوراي شهر را در هيات مديره داشته باشيم چرا كه در همه جاي دنيا شهرداري‌ها به تيم‌هاي شهرشان كمك مي‌كنند. وي در پاسخ به اين سوال كه اين چارچوب را چگونه تعيين كرده‌ايد؟ ابراز كرد: ما براساس نيازهاي باشگاه اين چارچوب را تدوين كرده ‌ايم. حتي من به سعيدلو پيشنهاد كردم كه اعضا به جاي 5 نفر 7 نفر باشند و با توجه به قشر عظيمي از بانوان كه طرفدار پرسپوليس هستند گفتند كه مي‌توانيم يك عضو زن در هيات مديره داشته باشيم. كاشاني ابراز اميدواري كرد، مديرعاملي كه انتخاب مي‌شود و آغاز به كار مي‌كند حال چه از درون هيات مديره و چه خارج از آن باشد در كار خود موفق باشد. وي ادامه داد: فكر مي‌كنم اسامي اعضاي هيات مديره نيز به زودي اعلام مي‌شود و اميدوارم اعضاي جديد هر كدام با درك فوتبالي و مديريتي‌شان به مديرعامل كمك كنند. *مشكل دوشغله بودنم رفع شد حبيب كاشاني در رابطه با موضوع دوشغله بودنش تصريح كرد: زماني كه به باشگاه پرسپوليس آمدم سه شغل داشتم، مشاور عالي رييس سازمان تربيت بدني، سرپرست باشگاه پرسپوليس و كارمند آموزش و پرورش. در آن زمان بحث شوراي شهر تهران مطرح نبود و پستي را در آنجا نداشتم چرا كه كار در شوراي شهر پاره‌وقت است و شغل محسوب نمي‌شود. مشكل من نيز اكنون رفع شده، چرا كه سازمان حكمي صادر كرده و برايم پست سازماني و محل خدمت تعيين كرده كه پست سازماني‌ام مشاور عالي رييس سازمان و محل خدمتم هم باشگاه پرسپوليس است. *‌ اميدوارم استقلال هرچه زودتر سروسامان بگيرد مشاور عالي رييس سازمان تربيت بدني در ادامه در رابطه با وضعيت مبهم مديريتي و فني استقلال ابراز كرد: به هر حال تيم استقلال هم قابل احترام است و نبايد اين واقعيت را فراموش كنيم كه هر زمان پرسپوليس و استقلال قوي بوده‌اند تيم ملي قدرتمندي نيز داشته‌ايم. من اميدوارم سعيدلو با مشاوره گرفتن از پيشكسوتان استقلال نظير حجازي، قلعه نويي، برادران مظلومي و ديگر دوستان و انتخاب اعضاي هيات مديره و مديرعامل براي اين تيم به تشكيل هرچه سريعتر تيم كمك كنند و استقلال بتواند ضمن حفظ بازيكنانش پا به پاي ديگران در فصل نقل و انتقالات فعاليت كند. *كار استيل آذين را ارج مي‌نهم كاشاني در خصوص تيم فوتبال استيل آذين و در پاسخ به اين پرسش كه آيا استيل آذين تيم دوم پرسپوليس محسوب مي‌شود، اظهار كرد: ما هميشه سعي كرده‌ايم كارمان را براساس احترام متقابل پيش ببريم. مطمئنا هر تيمي كه مي‌آيد و با سرمايه‌گذاري بخش خصوصي تصميم به تيم‌داري مي‌گيرد قابل احترام است، اما اين موضوع كه يك تيم بيايد و تيم دوم يك تيم ديگر باشد را من تا به حال نديدم و يقينا مسوولان استيل آذين هم به دنبال اين كار نيستند، چرا كه آنها نيز باشگاه بزرگي هستند. من مي‌خواهم همين جا عرض كنم كه تيم پرسپوليس 44 سال قدمت دارد و هم اكنون حدود 350 پيشكسوت پرسپوليسي داريم كه استفاده از همه اين عزيزان در باشگاه پرسپوليس كار بسيار مشكلي است. بنابراين من اين كار مسوولان استيل آذين را كه پرسپوليسي‌هاي قديمي را به خدمت گرفته و از تجربيات آنها استفاده مي‌كنند ارج مي‌نهم. چرا كه اگر ما مي‌خواستيم از همه اين عزيزان استفاده كنيم حتي با در نظر گرفتن همه پست‌ها در رده‌هاي سني مختلف حداكثر 40 نفرشان را مي‌توانستيم به كار گيريم كه در اين صورت نزديك به 300 نفر آنان باقي مي‌ماند. *‌ تا پايان هفته دو مهاجم به خدمت مي‌گيريم حبيب كاشاني همچنين در خصوص فعاليت‌هاي باشگاه پرسپوليس در فصل نقل و انتقالات به خبرنگار ايسنا گفت: ما در فصل جديد براي جذب شش بازيكن ليگ برتري برنامه ريزي كرديم كه اين شش بازيكن براساس نياز ما شامل يك دفاع وسط، سه هافبك و دو فوروارد مي‌شد. متاسفانه در بعضي رسانه‌هاي نوشتاري بازيكناني را به غلط يا به عمد مطرح مي‌كنند كه اينها همه جاي سوال دارد. مثلا در برخي جرايد مي‌بينيم كه فلان بازيكن گفته "پرسپوليس با من مذاكره كرده" و يا "من به پرسپوليس اين مبلغ را پيشنهاد دادم" يا "پرسپوليس خانه من بود" كه من همين جا همه اينها را تكذيب مي‌كنم. كاشاني ادامه داد: ما در پست دفاع چپ با توجه به اينكه دو بازيكن خوب داريم بازيكني را جذب نمي‌كنيم. علي‌رغم اينكه يكسري بازيكنان به پرسپوليس لطف داشتند و قصد حضور در اين پست را داشتند، اما بايد بگويم كه ما فقط براساس نيازمان بازيكن جذب مي‌كنيم. در پست دفاع وسط نيز با توجه به جدايي نبي الله باقري‌ها از پرسپوليس ما نياز به يك مدافع خوب داريم. به هر حال باقري‌ها سه سال با ما بود و دو قهرماني را با ما تجربه كرد و زحمات زيادي نيز براي تيم كشيد. ما قصد داريم در اين پست يك مدافع خوب ايراني و يك مدافع خارجي را كسب كنيم. در دفاع راست هم مشكلي نداريم. كاشاني اضافه كرد: در خط هافبك نياز به سه بازيكن داشتيم كه محمد نوري، اميرحسين فشنگچي و غلامرضا رضايي را جذب كرديم و براي نيازمان در خط حمله نيز در حال مذاكره با دو مهاجم هستيم كه اميدواريم تا آخر هفته آنها را نيز به خدمت بگيريم. سهميه سه بازيكن خارجي‌مان را هم نگه داشته‌ايم تا اگر احتمالا نتوانستيم بازيكنان ايراني مورد نظرمان را جذب كنيم از بازيكنان خارجي استفاده كنيم. كاشاني در پاسخ به سوالي مبني بر اينكه چند درصد از تركيب تيم پرسپوليس تغيير خواهد كرد، خاطرنشان كرد: به طور درصدي نمي‌توانم بگويم، اما جمعا 8-9 بازيكن جديد به تركيب ما اضافه خواهد شد. وي ادامه داد: از ميان بازيكنان ايراني شاغل در ليگ امارات و همچنين ليگ‌هاي اروپايي نيز با توجه به اينكه جزو سهميه آزاد محسوب مي‌شود تعدادي را مدنظر داريم كه در صورت توافق با هر كدام نام آنها را اعلام خواهيم كرد. وي در پاسخ به اين سوال كه آيا پرسپوليس به وحيد هاشميان پيشنهاد داده بود، به ايسنا گفت: ما يك دوست مشترك با هاشميان داشتيم و مذاكرات‌مان نيز در حد ابتدايي بود كه ما از او خواستيم مبلغ مورد نظرش را به ما بگويد اما هاشميان ديگر به ما جواب نداد. كاشاني همچنين در رابطه با جذب مازيار زارع گفت: زارع بازيكن خوبي است و قرار است با اين بازيكن نيز مذاكره كنيم. *‌ انتقال انصاري فرد به پرسپوليس منتفي است سرپرست باشگاه پرسپوليس در خصوص شروط باشگاه سايپا براي انتقال كريم انصاري فرد و اينكه گفته‌اند پرسپوليس فقط يك بند اين انتقال را پذيرفته، خاطرنشان كرد: من همه چيز را در اين مورد در همين جا به طور واضح بيان خواهم كرد. پس از مذاكراتي كه علي دايي با "كوشا" مديرعامل سايپا داشت و كوشا نيز در صحبت با خود من آمادگي باشگاه سايپا را براي انتقال انصاري فرد اعلام كرد، دايي از من درخواست كرد تا نامه‌اي را به باشگاه سايپا ارسال كنم. من هم نامه را ارسال كردم كه باشگاه سايپا در جواب نامه‌اي براي ما فرستاد كه در آن ذكر شده بود كريم انصاري فرد را با چهار بند به پرسپوليس منتقل مي‌كنيم، اين چهار بند عبارت بودند از 1- مبلغ 500 ميليون تومان بابت رضايت‌نامه به باشگاه سايپا پرداخت شود. 2- از كل مبلغ قرارداد سال دوم انصاري فرد با پرسپوليس 50 درصد به سايپا برسد. 3- از كل مبلغ قرارداد طرفين در سال سوم 40 درصد به باشگاه سايپا برسد. 4- از كل مبلغ قرارداد طرفين در سال چهارم 30 درصد به باشگاه سايپا برسد. وي با بيان اين كه در اين انتقال هيچ كس به غير از باشگاه سايپا برنده نمي‌شد، ادامه داد: امروز در دنيا قرارداد دو برنده داريم و قرارداد برنده - بازنده نداريم، چرا كه در اين قرارداد يعني نه باشگاه پرسپوليس و نه بازيكن نفعي نمي‌بردند. اگر ما اعلام كرديم كه حاضريم مبلغ 500 ميليون تومان براي رضايتنامه را بدهيم به اين دليل بود كه با حساب و كتاب‌هايي كه كرده بوديم مي‌توانستيم اين مبلغ را براي انصاري فرد كنار بگذاريم. چرا كه او تنها 22 سال دارد و بنابراين جزو سهميه ليگ برتري ما نيز محسوب نمي‌شد. ما در جواب‌مان به باشگاه سايپا اعلام كرديم كه حاضريم اين مبلغ را به شما بپردازيم اما با توجه به اين شرايط و بندهايي كه باشگاه سايپا براي ما ارسال كرده است، صبر مي‌كنيم تا يكسال ديگر قرارداد انصاري فرد با سايپا تمام شود و بعد اگر توانستيم ان‌شاالله او را جذب مي‌كنيم. البته من قطعا نمي‌گويم كه اين انتقال منتفي است چرا كه هنوز كتبا نامه‌اي از باشگاه سايپا دريافت نكرده‌ايم، اما با توجه به مصاحبه مايلي كهن طبيعتا ما اين موضوع را منتفي مي‌دانيم. *‌ خودم هم از حاشيه‌هايي كه برايم درست شد تعجب كردم حبيب كاشاني در پاسخ به سوالي مبني بر اينكه چرا دومين فصل حضورتان در پرسپوليس پرحاشيه‌تر از فصل اول بود، ابراز كرد: من خودم هم فكر مي‌كنم كه اين فصل حاشيه‌هاي بيشتري نسبت به سال 86 داشتم. درفصل اول حضورم خيلي‌ها مي‌گفتند كه كاشاني موفق نمي‌شود. واقعيت امر هم اين است كه من تجربه زيادي نداشتم، اما با لطف خدا و كمك هيات مديره آن زمان كه بسيار گروه هماهنگي بودند توانستيم قهرماني ليگ را كسب كنيم. وي ادامه داد: امسال من با استفاده از تجربه‌اي كه قبلا كسب كرده بودم وارد پرسپوليس شدم كه شايد اين اتفاق خوشايند عده‌اي نبود، آن قدر بي احترامي و ناسزا به من گفته شد كه خودم هم تعجب مي‌كردم و دائم از خودم مي‌پرسيدم كه كدام حلال خدا را حرام كرده‌ام كه مستحق چنين حرف‌هايي هستم. كاشاني در ادامه با بيان اين مطلب كه باشگاه‌هاي ما هنوز حرفه‌اي نشده‌اند در خصوص نحوه آماده سازي پرسپوليس براي حضور قدرتمند در سه جام خاطرنشان كرد: باشگاه‌هاي ما هنوز با شاخصه‌هاي بين‌المللي فاصله زيادي دارند. پرسپوليس نيز اكنون تنها يك تيم فوتبال است و تا باشگاه شدن راه درازي در پيش دارد. براي مثال شما ببينيد كه تيم اينتر پس از 45 سال قهرمان اروپا مي‌شود. چرا كه در اروپا قوانيني در باشگاه‌ خود حاكم مي‌كنند و برنامه‌ريزي‌هايي مي‌كنند كه در درازمدت جواب مي‌دهد. همانطور كه ديديد تيم اينتر در فينال ليگ قهرمانان يك بازيكن ايتاليايي هم نداشت كه اين به دليل قوانين آنهاست. همچنين كره‌اي‌ها در رقابت‌هاي جام باشگاه‌هاي آسيا 4 نماينده در بين 8 تيم برتر آسيا دارند كه اينها همه نتيجه برنامه‌ريزي است. ما هم در صدد هستيم تا در اين فصل با برنامه‌ريزي‌هاي علي دايي به هر سه جام ممكن دست پيدا كنيم. *‌ با خلعتبري و سيدجلال جلسه مي‌گذاريم كاشاني در ادامه درخصوص ساير خريدهاي پرسپوليس در فصل نقل و انتقالات اظهار كرد: ما طبيعتا در هر پستي بهترين‌ها را مي‌خواهيم و در پست دفاع مياني نيز با سيدجلال حسيني مذاكراتي را داشته‌ايم و قرار است طي روزهاي آينده جلسه‌اي با هم داشته باشيم تا طرفين نقطه نظرات خود را بگويند. وي ادامه داد: خلعتبري هم يكي از بازيكنان است كه ما سعي داريم با ايشان نيز در روزهاي آتي جلساتي را برگزار كنيم. كاشاني در خصوص مذاكره پرسپوليس با مهدي رحمتي تصريح كرد: در توانايي‌هاي رحمتي هيچ شكي نيست. ما با توجه به نيازمان بازيكن مي‌گيريم و به اين دليل كه دو دروازه‌بان توانا داريم نيازي به جذب دروازه‌بان جديد نمي‌ديديم. كاشاني تاكيد كرد: ما با رحمتي هيچ مذاكره‌اي نكرده‌ايم. *‌ عبدي مي‌ماند، وضعيت گل محمدي در چند روز آينده مشخص مي‌شود كاشاني در ارتباط با دستياران علي دايي در فصل جديد ابراز كرد: ما در اين فصل دو دستيار به دايي اضافه مي‌كنيم. "عالي پور" كه آناليزور است و در سال گذشته نيز به ما كمك كرد. براي دستيار ديگر نيز دايي از بين گزينه‌ها يحيي گل محمدي را انتخاب كرد. ما صحبت‌هاي اوليه را با گل محمدي انجام داديم كه نتايج آن طي چند روز آينده مشخص خواهد شد. كاشاني در رابطه با وضعيت حسين عبدي نيز اظهار كرد: عبدي مطمئنا سرجاي خود مي‌ماند. *‌دايي به دنبال پول نيست حبيب كاشاني در خصوص پرونده شكايت علي دايي از فدراسيون فوتبال و موضع باشگاه پرسپوليس در اين رابطه به خبرنگار ايسنا گفت: به نظر من اين قضيه يك سوءتفاهم است و من به كفاشيان هم گفتم كه اين مشكل را هرچه سريعتر برطرف كند. مطمئنا علي دايي به دنبال پول نيست بلكه فقط به دنبال احقاق حق خود است و انتظار دارد كه فدراسيون همانطور كه حق مربيان قبلي را تمام و كمال پرداخت كرده است به مطالبات او نيز توجه كند. *‌ جدايي خوردبين كذب است، با روزنامه خاطي برخورد مي‌كنيم سرپرست باشگاه پرسپوليس در خصوص شايعه جدايي محمود خوردبين در اين فصل از قرمزپوشان گفت: متاسفانه مدتي است كه يك روزنامه ورزشي - خبري اقدام به نشر اكاذيب و تشويش اذهان عمومي مي‌كند كه اين موضوع برروي هواداران ما نيز تاثير مي‌گذارد. اين روزنامه يك روز مي‌نويسد "پرسپوليس براي دايي دستيار آلماني آورد"، يك روز ديگر مي‌نويسد "احمد ابراهيمي جاي محمود خوردبين را خواهد گرفت" كه من همه اينها را تكذيب كنم و مي‌گويم كه اين روزنامه كه در گذشته سعي داشت با دلاليسم پرسپوليس را در خريد بازيكنان با مشكل مواجه كند حال كه دست خود را از اين واسطه‌گري‌ها كوتاه ديده است سعي مي‌كند با اين‌گونه تيترها پرسپوليس را به حاشيه ببرد. *‌جشن قهرماني پرسپوليس 24 تيرماه برگزار مي‌شود حبيب كاشاني در ادامه گفت: جشن قهرماني پرسپوليس 24 تيرماه در شب ميلاد حضرت سيدالشهدا (ع) برگزار مي‌شود كه در اين جشن بازيكنان پرسپوليس به همراه خانواده‌شان حضور پيدا مي‌كنند و جوايزي كه به آنها قول داده بوديم را دريافت مي‌كنند. كاشاني افزود: ما قبل از فينال جام حذفي به بازيكنان وعده يك سفر حج عمره را داده بوديم كه در جلسه‌اي كه با شخص رييس جمهور داشتم ايشان دستور حضور دو سهميه حج براي هر يك از بازيكنان پرسپوليس را صادر كردند. ضمن اين كه ما به هر كدام از بازيكنان پرسپوليس كه در فينال جام حذفي بازي كردند يك دستگاه پژو 206 اهدا مي‌كنيم. *‌9 تير ماه سفر پرسپوليس به دورتموند حبيب كاشاني در خصوص زمان آغاز تمرينات پرسپوليس خاطرنشان كرد: تمرينات از روز 24 خرداد شروع مي‌شود و به مدت 5 روز تمرينات در تهران ادامه خواهد داشت. تيم 29 خرداد براي سفري كوتاه عازم اردبيل مي‌شود. سپس هفتم تيرماه به تهران بازمي‌گردد و پس از دو روز استراحت در روز 9 تيرماه عازم يك كمپ تمريني در دورتموند خواهد شد كه مقدمات آن فراهم شده است. ‌ *وينگادا پولش را مي‌خواهد حبيب كاشاني در پايان در رابطه با بدهي‌هاي باشگاه‌ پرسپوليس اظهار كرد: اكنون دو پرونده در باشگاه در جريان است كه يكي مربوط به "وينگادا" است كه به همراه دستيارانش جمعا مبلغ 370 هزار دلار از باشگاه طلب دارد كه ما در حال رايزني هستيم تا اين بدهي را با تفاهم و بطور دوستانه پرداخت كنيم. همچنين پرونده شركت آلفا از سال 85 در باشگاه باقي مانده كه دوستان در حال تلاش براي پيگيري اين پرونده هستند. به گزارش خبرگزاري دانشجويان ايران (ايسنا)، عليرضا عليپور در نشست مطبوعاتي خود با خبرنگاران با تبريك فرارسيدن عيد مباهله گفت: اخيرا هجمه‌هايي عليه فدراسيون فوتبال شكل گرفته و بيشتر اين هجمه‌ها به خاطر نتايج تيم اميد در بازي‌هاي آسيايي گوانگ‌جو بود، ما خوشحاليم كه كاروان ورزشي ايران بهترين نتيجه را پس از انقلاب اسلامي در بازي‌هاي آسيايي كسب كرده اما هميشه در تاريخ ايران اين طور بوده كه ما در رقابت‌هاي انفرادي موفق‌تر از رقابت‌هاي تيمي بوده‌ايم. همان طور كه رستم توانست در ادبيات كهن بر لشگر توران غلبه كند. وي افزود: در زمان دادگان در مسابقه‌هاي انتخابي المپيك در ورزشگاه آزادي سروصدايي كه 400 تماشاگر كره‌اي به پا كردند از 25 هزار تماشاگر ايراني بيشتر بود و در همان زمان هم براي شكست آن تيم 19 سرفصل مشخص شد. وي با بيان اين كه اعتقادمان اين است كه بايد مسووليت تيم اميد تفكيك شود و مشخص شود فدراسيون فوتبال بايد پاسخگو باشد يا كميته ملي المپيك، گفت: واقعيت اين است كه اگر شرايط همين گونه پيش برود، در آينده هم نتيجه نمي‌گيريم. بايد به لايه‌هاي اندروني مانند عدم برگزاري مسابقه‌هاي ليگ حرفه‌اي اميد‌ها هم اشاره كنيم. ما از سازمان تربيت بدني و حتي كميسيون ورزش مجلس هم مي‌خواهيم كه سازوكار مشخصي را براي تيم‌هاي پايه‌اي تعيين كنند. خواهش ما هم از پيشكسوتاني مانند حسن حبيبي هم اين است كه به واقعيت‌ها بپردازد. مگر تيم اميد ما در زمان دادگان و قبل از آن نتيجه گرفته بود؟ چرا چراغپور كه خودش با تيم اميد در بازي‌هاي آسيايي هند نتيجه نگرفت، چشمش را بر روي واقعيت‌ها مي‌بندد. الان اگر ما غلام پيرواني را بركنار كنيم چه اتفاقي مي‌افتد. متاسفانه ما مجريان و كارشناساني را در تلويزيون داريم كه براي آن كه به نان و نوايي برسند و بتوانند بازيكنان مورد نظرشان را به تيمي بدهند، با بعضي مسائل به صورت غير منصفانه برخورد مي‌كنند. جالب اينجاست كه يكي از افرادي كه در فدراسيون مسووليت دارد بعد از چهارمي تيم اميد مصاحبه مي‌كند و مي‌گويد تيم ما چهار كانال دفاعي داشت. اگر شما اين را مي‌دانستيد چرا قبل از بازي‌ها آن را نگفتيد. ضمن اينكه اگر داور بازي با ژاپن گل صحيح انصاري فرد را مي‌پذيرفت، حداقل تيم اميد مي‌توانست مدال نقره بگيرد. عليپور ادامه داد: ضمن اينكه ما خوشحال مي‌شويم كه رسانه‌ها به رشته‌هاي ديگر و انفرادي بپردازند، ضمن اين كه مگر تيم‌هاي قدرتمندي مانند برزيل و آرژانتين با قدرت در بازي‌هايي مانند المپيك شركت مي‌كنند؟ اصلا مگر اين عقلاني است كه يك تيم 25 نفره را به بازي‌هايي مانند المپيك بفرستيم تا اين تيم با 7 بازي سنگين مدال طلا بگيرد، در حالي كه مي‌توان با پرداختن به يك رشته، مدال طلا را راحت‌تر كسب كرد. وي با بيان اينكه پس از بازي‌هاي آسيايي مسائلي درباره‌ي رفتن علي كفاشيان در برخي رسانه‌ها مطرح شده است، گفت: اگر قرار باشد كفاشيان برود و آدمي فوتبالي بيايد، مشكلي نيست اما اگر قرار باشد آدم‌هاي غير فوتبالي سركار بيايند كه به ادعاي خود با معاون رييس جمهور دوست هستند يا با چنين افرادي صبحانه و نهار مي‌خورند، قطعا ماندن هيات رييسه فعلي از اين شرايط بهتر است. ضمن اينكه ما در خبرها شنيديم كه نايب رييس فدراسيون فوتبال براي شارژ روحي تيم اميد مجبور شد در خلال بازي‌ها به ايران بيايد و با خود پول به گوانگ‌جو ببرد. اين اتفاق بسيار بدي است. افشارزاده‌اي كه اين گونه صحبت مي‌كند بايد درباره‌ي اين مساله جواب بدهد. عليپور ادامه داد: در زمان بازي‌هاي آسيايي بوسان كارشناسان كميته ملي المپيك مي‌گفتند كه تيم فوتبال اميد به خاطر بدنسازي ضعيف نبايد به بازي‌هاي آسيايي برود اما هيات رييسه وقت فدراسيون اصرار داشت كه اين تيم بايد در اين بازي‌ها شركت كند و سرانجام ديديد كه اين تيم قهرمان شد. عليپور در پاسخ به سوال خبرنگار ايسنا كه از او پرسيده بود به نظر مي‌آيد در روزهايي كه كفاشيان سكوت كرده، فدراسيون فوتبال قصد دارد با جلو انداختن مسوولاني چون شما و نبي، از عملكرد فدراسيون فوتبال دفاع كند، گفت: من سخنگوي كفاشيان نيستم. تنها اعتقادمان اين است كه بايد بين مسووليت تيم اميد تفكيك قائل شويم. اگر كميته مي‌خواهد مسووليت را بر عهده بگيرد، صفر تا 100 اين موضوع با كميته باشد چرا كه اين تناقض كاري بزرگ‌ترين معضل براي تيم اميد است. در جلسات كاري اين مساله از سوي فدراسيون مطرح شده اما بايد اين مساله را به صورت رسمي به كميته ملي المپيك اعلام كنيم. وي در ادامه با اشاره به اصرار فدراسيون فوتبال در ابقاي پيرواني و مخالفت كميته ملي المپيك با اين مساله گفت: اين حق هيات رييسه و رييس فدراسيون است كه موضع‌شان را در اين باره اعلام كنند، ضمن اين كه در فاصله يك و نيم ماه مانده تا شروع بازي‌هاي انتخابي المپيك، هيچ عقل سليمي نمي‌گويد كه بايد كادر فني را تغيير دهيم. ما اگر بخواهيم به اين دو گانگي ادامه دهيم تنها زمان را از دست مي‌دهيم. به هر حال هيات رييسه نظرش را به صورت رسمي روز يكشنبه اعلام خواهد كرد اما نظر فدراسيون قطعا ابقاي پيرواني است. دبير هيات رسيدگي به تخلفات فوتبال حرفه‌اي در ادامه با اشاره به اصلاحاتي كه درباره‌ي كاركرد اين كارگروه انجام گرفته گفت: در گذشته رياست اين ستاد بر عهده نايب رييس دوم فدراسيون فوتبال بود چرا كه در آن زمان ما تنها بر مسائل ليگ برتر ورود مي‌كرديم اما با توجه به گسترده شدن كار، رياست اين ستاد بر عهده نايب رييس اول گذاشته شد. فدراسيون فوتبال ايران مانند ديگر اعضاي كنفدراسيون فوتبال آسيا سه ضمانت را به كميته ليگ حرفه‌اي آسيا داد. يكي اينكه دولت دخالتي در مسائل فوتبال و بويژه برگزاري ليگ نداشته باشد. دوم اينكه نتايج ليگ با زد و بند رقم نخورد و سوم اينكه تضمين داديم با دوپينگ مبارزه كنيم. بر همين اساس پيش رفتيم. نمي‌خواستيم اتفاقي كه براي ليگ چين افتاد و منجر به محروميت حضور نمايندگان اين كشور در ليگ قهرمانان آسيا شد براي ما تكرار شود، براي همين فيلترهايي گذاشتيم و به برخي افراد كه داراي پرونده بودند، اجازه نداديم در ليگ برتر كار كنند. به اين اشخاص اجازه داديم با اصلاح روند خود يك سال را در دسته اول بگذرانند كه متاسفانه برخي از اين افراد نمره قبولي نگرفتند. در ادامه تصميم گرفتيم اگر باشگاهي خواهان جذب اين مربيان بود، ضمانت بدهد كه مربي‌اش دست به چنين تخلفاتي نمي‌زند و اگر آن مربي تخلفي را مرتكب شد، باشگاه مربوطه ضمن سقوط به دسته پايين‌تر پرونده‌اش براي تعيين تكليف نهايي به كميته انضباطي برود. هم‌اكنون هم با توجه به ضمانت‌هاي داده شده از سوي فدراسيون فوتبال ايران ما مراقب هستيم تخلفاتي ايجاد نشود. عليپور در ادامه برخي مثال‌ها را عنوان كرد و گفت: خبرنگاران قشر محترم و زحمت‌كشي هستند اما مورد داشته‌ايم كه بازيكن نزد يك خبرنگار رفته تا خبرنگار هم در ازاي دريافت مبلغي پول آن بازيكن را به باشگاهي منتقل كند كه با توجه به اينكه ما اين موارد را رصد مي‌كنيم، آن خبرنگار نتوانسته به هدفش دست پيدا كند، به همين خاطر بازيكن شكايتي را عليه آن خبرنگار به ما داده است. يا در بحث تلويزيون هم چنين مواردي را داشته‌ايم. يا درباره داوران هم موردي بوده كه داوري در نقل و انتقالات فعال بوده است. حتي ما كارشناسي داشته‌ايم كه با چند باشگاه قرارداد داشته و مكلف بوده در برنامه‌هاي تلويزيوني از باشگاه‌هاي مورد نظر در مسائل داوري دفاع كند. عليپور درباره موارد غير اخلاقي برخي بازيكنان هم گفت: ما به خود اجازه نمي‌دهيم در زندگي افراد دخالت كنيم اما اگر بازيكني از علاقه مردم سوء استفاده كند و اين مساله به جامعه فوتبال خدشه‌اي وارد كند، ما خود را مكلف به ورود به اين مساله مي‌دانيم چرا كه اين مساله خدشه به كل جامعه فوتبال است. ما هيچگاه دنبال مخدوش كردن چهره‌ي افراد نبوده‌ايم و تا زماني كه به نقطه نظر نهايي در پرونده‌اي نرسيم، اسمي را اعلام نمي‌كنيم. وي ادامه داد: در چند وقت گذشته دو پرونده محكوميت داشتيم كه يكي از آنها مديرعامل يك باشگاه بوده كه بيشتر در كار رسانه‌اي فعاليت مي‌كرده و چون تخلفي را مرتكب شده حكم به محروميت او داده‌ايم. دوم اين كه پرونده مصطفوي به عنوان رييس اسبق فدراسيون فوتبال مطرح بوده است. او در زماني كه رياست فدراسيون فوتبال را بر عهده داشته مدعي بوده كه مبالغي را خرج كرده است كه در آن زمان فائقي معاون سازمان تربيت بدني اين هزينه‌ها را تاييد كرده است اما مدارك براي ما چندان روشن نيست. به او اعلام كرده‌ايم كه بايد مدارك مثبته خود را ارائه كند، به همين خاطر تا زماني كه او اين مدارك را به ما نداده از فعاليت در فوتبال محروم است. ضمن اين كه كساني كه مسوول بوده‌اند و بدون دريافت مداركي مستند هزينه‌هاي مصطفوي را تاييد كرده‌اند، بايد مدارك‌شان را ارائه كنند كه تا به حال چنين كاري صورت نگرفته و اگر اين افراد مدارك‌شان را به ما ندهند فارغ از اينكه در گذشته چه سمتي داشته‌اند پرونده اين افراد را به سازمان بازرسي كل كشور مي‌دهيم چرا كه آن‌ها بايد جوابگوي امضاي خود باشند. 
